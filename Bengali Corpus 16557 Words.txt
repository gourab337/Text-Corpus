বাংলা ভাষা আন্দোলন


উইকিপিডিয়া, মুক্ত বিশ্বকোষ থেকে
‘ভাষা আন্দোলন’ এখানে পুনর্নির্দেশ করা হয়েছে। একই নামের অন্যান্য নিবন্ধের জন্য, ভাষা আন্দোলন (দ্ব্যর্থতা নিরসন) দেখুন।
বাংলা ভাষা আন্দোলন ছিল ১৯৪৭ থেকে ১৯৫৬ পর্যন্ত তৎকালীন পূর্ব বাংলায় (বর্তমান বাংলাদেশে) সংঘটিত একটি সাংস্কৃতিক ও রাজনৈতিক আন্দোলন। মৌলিক অধিকার রক্ষাকল্পে বাংলা ভাষাকে ঘিরে সৃষ্ট এ আন্দোলনের মাধ্যমে তদানীন্তন পাকিস্তান অধিরাজ্যের অন্যতম রাষ্ট্রভাষা হিসেবে প্রতিষ্ঠার লক্ষ্যে গণদাবির বহিঃপ্রকাশ ঘটে। ১৯৫২ সালের ২১ ফেব্রুয়ারিতে এ আন্দোলন চূড়ান্ত রূপ ধারণ করলেও, বস্তুত এর বীজ রোপিত হয়েছিল বহু আগে; অন্যদিকে, এর প্রতিক্রিয়া এবং ফলাফল ছিল সুদূরপ্রসারী।


১৯৪৭ সালে দ্বিজাতি তত্ত্বের ভিত্তিতে ব্রিটিশ ভারত ভাগ হয়ে পাকিস্তান অধিরাজ্য ও ভারত অধিরাজ্য নামক দুটি স্বাধীন রাষ্ট্রের উদ্ভব হয়। পাকিস্তানের ছিল দুইটি অংশ: পূর্ব বাংলা (১৯৫৫ সালে পুনর্নামাঙ্কিত পূর্ব পাকিস্তান) ও পশ্চিম পাকিস্তান। প্রায় দুই হাজার কিলোমিটারের অধিক দূরত্বের ব্যবধানে অবস্থিত পাকিস্তানের দুটি অংশের মধ্যে সাংস্কৃতিক, ভৌগোলিক ও ভাষাগত দিক থেকে অনেকগুলো মৌলিক পার্থক্য বিরাজমান ছিল। ১৯৪৮ সালে পাকিস্তান অধিরাজ্য সরকার ঘোষণা করে যে, উর্দুই হবে পাকিস্তানের একমাত্র রাষ্ট্রভাষা। এ ঘোষণার প্রেক্ষাপটে পূর্ব বাংলায় অবস্থানকারী বাংলাভাষী সাধারণ জনগণের মধ্যে গভীর ক্ষোভের জন্ম হয় ও বিরূপ প্রতিক্রিয়ার সৃষ্টি করে। কার্যত পূর্ব বাংলার বাংলাভাষী মানুষ আকস্মিক ও অন্যায্য এ সিদ্ধান্তকে মেনে নিতে পারেনি এবং মানসিকভাবে মোটেও প্রস্তুত ছিল না। ফলস্বরূপ বাংলাভাষার সম-মর্যাদার দাবিতে পূর্ব বাংলায় আন্দোলন দ্রুত দানা বেঁধে ওঠে। আন্দোলন দমনে পুলিশ ১৪৪ ধারা জারি করে ঢাকা শহরে মিছিল, সমাবেশ ইত্যাদি বেআইনি ও নিষিদ্ধ ঘোষণা করে।


১৯৫২ সালের ২১ ফেব্রুয়ারি (৮ ফাল্গুন ১৩৫৮) এ আদেশ অমান্য করে ঢাকা বিশ্ববিদ্যালয়ের বহু সংখ্যক ছাত্র ও প্রগতিশীল কিছু রাজনৈতিক কর্মী মিলে বিক্ষোভ মিছিল শুরু করেন। মিছিলটি ঢাকা মেডিকেল কলেজের কাছাকাছি এলে পুলিশ ১৪৪ ধারা অবমাননার অজুহাতে আন্দোলনকারীদের ওপর গুলিবর্ষণ করে। গুলিতে নিহত হন বাদামতলী কমার্শিয়াল প্রেসের মালিকের ছেলে রফিক,[১] সালাম, এম. এ. ক্লাসের ছাত্র বরকত ও আব্দুল জব্বারসহ আরও অনেকে। এছাড়া ১৭ জন ছাত্র-যুবক আহত হয়। শহীদদের রক্তে রাজপথ রঞ্জিত হয়ে ওঠে। শোকাবহ এ ঘটনার অভিঘাতে সমগ্র পূর্ব বাংলায় তীব্র ক্ষোভ ছড়িয়ে পড়ে। ২১ ফেব্রুয়ারির ছাত্র হত্যার প্রতিবাদে সারাদেশে বিদ্রোহের আগুন দাউ দাউ করে জ্বলে ওঠে। ২২ ও ২৩ ফেব্রুয়ারি ছাত্র, শ্রমিক, সাহিত্যিক, বুদ্ধিজীবী, শিক্ষক ও সাধারণ জনতা পূর্ণ হরতাল পালন করে এবং সভা-শোভাযাত্রাসহকারে ১৪৪ ধারা ভঙ্গ করে। ২২ ফেব্রুয়ারি পুলিশের গুলিতে শহীদ হন শফিউর রহমান শফিক, রিক্সাচালক আউয়াল এবং অলিউল্লাহ নামক এক কিশোর। ২৩ ফেব্রুয়ারি ফুলবাড়িয়ায় ছাত্র-জনতার মিছিলেও পুলিশ অত্যাচার-নিপীড়ন চালায়। এ নির্লজ্জ, পাশবিক, পুলিশি হামলার প্রতিবাদে মুসলিম লীগ সংসদীয় দল থেকে সেদিনই পদত্যাগ করেন। ভাষা আন্দোলনের শহীদ স্মৃতিকে অম্লান করে রাখার জন্য মেডিকেল কলেজ হোস্টেল প্রাঙ্গণে রাতারাতি ছাত্রদের দ্বারা গড়ে ওঠে শহীদ মিনার, যা ২৪ ফেব্রুয়ারি উদ্বোধন করেন শহীদ শফিউর রহমানের পিতা। ২৬ ফেব্রুয়ারি আনুষ্ঠানিকভাবে শহীদ মিনারের উদ্বোধন করেন দৈনিক আজাদ পত্রিকার সম্পাদক জনাব আবুল কালাম শামসুদ্দীন।


ক্রমবর্ধমান গণআন্দোলনের মুখে পাকিস্তানের কেন্দ্রীয় সরকার শেষ পর্যন্ত নতি স্বীকার করতে বাধ্য হয় এবং ১৯৫৪ সালের ৭ই মে পাকিস্তান গণপরিষদে বাংলা অন্যতম রাষ্ট্রভাষা হিসেবে গৃহীত হয়। ১৯৫৬ সালে পাকিস্তানের প্রথম সংবিধান প্রণীত হলে ২১৪ নং অনুচ্ছেদে বাংলা ও উর্দুকে পাকিস্তানের রাষ্ট্রভাষা হিসেবে উল্লিখিত হয়। ১৯৭১ সালে বাংলাদেশ স্বাধীন হলে একমাত্র রাষ্ট্রভাষা হিসেবে বাংলা প্রবর্তিত হয়। সর্বস্তরে বাংলার ব্যবহার নিশ্চিত করতে বাংলাদেশ সরকার ১৯৮৭ সালে বাংলা ভাষা প্রচলন আইন জারি করে।১৯৯৯ সালের ১৭ নভেম্বর ইউনেস্কো বাংলা ভাষা আন্দোলন, মানুষের ভাষা এবং কৃষ্টির অধিকারের প্রতি সম্মান জানিয়ে ২১ ফেব্রুয়ারিকে আন্তর্জাতিক মাতৃভাষা দিবস হিসেবে ঘোষণা করে যা বৈশ্বিক পর্যায়ে সাংবার্ষিকভাবে গভীর শ্রদ্ধা ও যথাযোগ্য মর্যাদার সাথে উদযাপন করা হয়।


উদযাপন
১৯৫৩ সাল থেকে প্রতি বছর ২১ ফেব্রুয়ারি তারিখে মহান ভাষা আন্দোলনের শহীদদের স্মৃতির প্রতি গভীর শ্রদ্ধা জানানো হয়। এ দিন প্রত্যুষে সর্বস্তরের মানুষ খালি পায়ে প্রভাতফেরীতে অংশগ্রহণ করে এবং শহীদ মিনারে গিয়ে গভীর শ্রদ্ধা নিবেদন ও পুষ্পার্ঘ্য অর্পণ করে। সারাদিন মানুষ শোকের চিহ্নস্বরূপ কালো ব্যাজ ধারণ করে। এছাড়া আলোচনা সভা, সাংস্কৃতিক অনুষ্ঠান ইত্যাদির মাধ্যমে ভাষা আন্দোলনের স্মৃতি তর্পণ করা হয় এবং ভাষা আন্দোলনের শহীদদের আত্মার মাগফিরাত ও শান্তি কামনা করা হয়। ১৯৭১ সালে স্বাধীন বাংলাদেশ প্রতিষ্ঠার পর থেকে দিনটি কখনো জাতীয় শোক দিবস, কখনোবা জাতীয় শহীদ দিবস হিসাবে রাষ্ট্রীয়ভাবে উদযাপিত হয়ে আসছে। ২০০১ সাল থেকে দিবসটি উদযাপিত হচ্ছে আন্তর্জাতিক মাতৃভাষা দিবস হিসাবে। বাংলাদেশে এদিনে সরকারি ছুটি। বাংলাদেশ বেতার, বাংলাদেশ টেলিভিশনসহ বিভিন্ন গণমাধ্যমে দিবসের তাৎপর্য তুলে ধরা হয়। দৈনিক সংবাদপত্রসমূহে বিশেষ ক্রোড়পত্র প্রকাশ করা হয়। বাংলা একাডেমী প্রাঙ্গণে আয়োজিত অমর একুশে গ্রন্থমেলা অনুষ্ঠিত হয় পুরো ফেব্রুয়ারি মাস জুড়ে। বাংলাদেশ সরকার বাংলা ভাষা আন্দোলনকে ঘিরে বিশিষ্ট ব্যক্তিদের একুশে পদক প্রদান করে।


পটভূমি
বর্তমানের পাকিস্তান এবং বাংলাদেশ রাষ্ট্র দুটি পূর্বে ব্রিটিশ শাসনাধীন অবিভক্ত ভারতবর্ষের অন্তর্ভুক্ত ছিল। ঊনবিংশ শতকের মাঝামাঝি সময় থেকে উর্দু ভাষাটি কিছু সংখ্যক মুসলিম রাজনৈতিক ব্যক্তিত্ব ও ধর্মীয় নেতা স্যার খাজা সলিমুল্লাহ, স্যার সৈয়দ আহমদ খান, নবাব ওয়াকার-উল-মুলক মৌলভী‎‎ এবং মৌলভী আবদুল হক প্রমুখদের চেষ্টায় ভারতীয় মুসলমানদের লিঙ্গুয়া ফ্রাঙ্কায় উন্নীত হয়।[৬][৭] উর্দু একটি ইন্দো-আর্য ভাষা, যা ইন্দো-ইরানীয় ভাষাগোষ্ঠীর সদস্য। এ ভাষাটি আবার ইন্দো-ইউরোপীয় ভাষা-পরিবারের অন্তর্ভুক্ত। উর্দু ভাষাটি অপভ্রংশের (মধ্যযুগের ইন্দো-আর্য ভাষা পালি-প্রাকৃতের সর্বশেষ ভাষাতাত্ত্বিক অবস্থা) ওপর ফার্সি, আরবি এবং তুর্কির ঘনিষ্ঠ প্রভাবে প্রভাবিত হয়ে[৮] দিল্লি সুলতানাত ও মুঘল সাম্রাজ্যের সময়ে দক্ষিণ এশিয়ায় বিকশিত হয়।[৯] এর পারসিক-আরবি লিপির কারণে উর্দুকে ভারতীয় মুসলমানদের ইসলামী সংস্কৃতির গুরুত্বপূর্ণ একটি অংশ হিসেবে বিবেচনা করা হত; যেখানে হিন্দি এবং দেবনাগরী লিপিকে হিন্দুধর্মের উপাদান বিবেচনা করা হত।
উর্দুর ব্যবহার ক্রমেই উত্তর ভারতের মুসলমানদের মধ্যে জনপ্রিয়তা লাভ করতে থাকে, কিন্তু বাংলার (ব্রিটিশ ভারতের পূর্বাঞ্চলের একটি প্রদেশ) মুসলমানেরা বাংলা ভাষাকে তাদের প্রধান ভাষা হিসেবে ব্যবহারেই অভ্যস্ত ছিল। বাংলা পূর্বাঞ্চলীয় মধ্য ইন্দো ভাষাসমূহ থেকে উদ্ভূত একটি পূর্বাঞ্চলীয় ইন্দো-আর্য ভাষা,[১০] যা বাংলার নবজাগরণের সময়ে বিপুল বিকাশ লাভ করে। উনিশ শতকের শেষভাগ থেকেই মুসলিম নারী শিক্ষার অগ্রদূত বেগম রোকেয়া সাখাওয়াত হোসেন বাংলা ভাষায় সাহিত্য চর্চা শুরু করেন এবং আধুনিক ভাষা হিসেবে বাংলার বিস্তার তখন থেকেই বিকশিত হয়। বাংলা ভাষার সমর্থকরা ভারত ভাগের পূর্বেই উর্দুর বিরোধিতা শুরু করেন, যখন ১৯৩৭ সালে মুসলিম লীগের লক্ষ্মৌ অধিবেশনে বাংলার সভ্যরা উর্দুকে ভারতের মুসলিমদের লিঙ্গুয়া ফ্রাঙ্কা মনোনয়নের প্রস্তাবটি প্রত্যাখ্যান করেন। মুসলিম লীগ ছিল ব্রিটিশ ভারতের একটি রাজনৈতিক দল, যা ভারত বিভাজনের সময় পাকিস্তানকে একটি মুসলিম রাষ্ট্র হিসেবে প্রতিষ্ঠার ব্যাপারে অগ্রণী ভূমিকা পালন করে। [১১] আবার এদিকে ১৯৩৭ সালে মোহাম্মদ আলী জিন্নাহ প্রস্তাব করে ও সেটার বিরোধিতা করেন বাঙালিদের নেতা শেরে বাংলা এ.কে. ফজলুল হক এটার বিরোধিতা করেন। কিন্তু আবার বিতর্কটি শুরু হয় যখন পাকিস্তান নামক রাষ্ট্রের জন্ম নিশ্চিত হয়। ১৯৪৭ সালের ১৭ই মে তারিখে খলীকুজ্জমান ও জুলাই মাসে আলীগড় বিশ্ববিদ্যালয়ের উপাচার্য ডক্টর জিয়াউদ্দিন আহমেদ উর্দুকে পাকিস্তানের রাষ্ট্র ভাষা করার প্রস্তাব প্রদান করেন। এই প্রস্তাবের বিরুদ্ধে ছিলেন ডক্টর মুহাম্মাদ শহীদুল্লাহ ও মুহাম্মদ এনামুল হকসহ বেশ ক'জন বুদ্ধিজীবী প্রবন্ধ লিখে প্রতিবাদ জানান৷ ১৯৪৭ সালের ডিসেম্বর মাসে কারাচীতে অনুষ্ঠিত এক শিক্ষা সম্মেলনে উর্দু পাকিস্তানের রাষ্ট্র ভাষা করার সিদ্ধান্ত গৃহীত হয় যার ফলে বাংলায় শুরু হয় তীব্র প্রতিবাদ৷১৯৪৮ সালের ২৩ ফেব্রুয়ারি পাকিস্তান গণপরিষদ সদস্য ধীরেন্দ্রনাথ দত্ত গণপরিষদে উর্দু ও ইংরেজির পাশাপাশি বাংলা ব্যবহারের দাবি জানান। তার দাবি অগ্রাহ্য হয়। ফলে ২৬শে ফেব্রুয়ারি ঢাকায় ধর্মঘট পালিত হয়। ২ মার্চ ঢাকা বিশ্ববিদ্যালয়ে "সর্বদলীয় রাষ্ট্রভাষা সংগ্রাম পরিষদ" পুনর্গঠিত হয়েছিল৷ এবং ১১ মার্চ সাধারণ ধর্মঘট পালিত হয় এবং বাংলা ভাষা দাবি দিবস ঘোষণা দেওয়া হয়। ১৯৪৮ সালের ৪ জানুয়ারি প্রতিষ্ঠিত পূর্ব পাকিস্তানের মুসলিম ছাত্রলীগ এই কর্মসূচি পালনে বিশিষ্ট ভুমিকা পালন করে।


শেখ মুজিব, শামসুল হক, অলি আহাদসহ ৬৯ জনকে গ্রেপ্তার করলে ঢাকায় ১৩-১৫ মার্চ ধর্মঘট পালিত হয়। এ অবস্থায় বাধ্য হয়ে পুর্ব পাকিস্তানের মুখ্যমন্ত্রী খাজা নাজিমুদ্দিন ১৫ই মার্চ ৮ দফা চুক্তিতে স্বাক্ষর করেন। চুক্তিগুলো ছিল-


ভাষার প্রশ্নে গ্রেপ্তার করা সবাইকে মুক্তি প্রদান করা হবে।
পুলিশি অত্যাচারের বিষয়ে তদন্ত করে একটি বিবৃতি প্রদান করা হবে।


কোলকাতা ভাষা শহীদ মিনার
বাংলাকে অন্যতম রাষ্ট্র ভাষা করার জন্য পূর্ব বাংলার আইন পরিষদে একটি বিশেষ প্রস্তাব উত্থাপন করা হবে।
সংবাদপত্রের উপর হতে নিষেধাজ্ঞা প্রত্যাহার করা হবে।
আন্দোলনে অংশগ্রহণকারীদের বিরুদ্ধে কোন ব্যবস্থা গ্রহণ করা হবে না।
২৯ ফেব্রুয়ারি হতে জারিকৃত ১৪৪ ধারা প্রত্যাহার করতে হবে।
পূর্ব বাংলার সরকারি ভাষা হিসাবে ইংরেজি উঠে যাবার পর বাংলাকে সরকারি ভাষা হিসাবে প্রবর্তন করা হবে।
রাষ্ট্র ভাষা আন্দোলন " রাষ্ট্রের দুশমনদের দ্বারা অনুপ্রাণিত হয় নাই" এই মর্মে মুখ্যমন্ত্রী ভুল স্বীকার করে বক্তব্য দিবেন।
পাকিস্তানের গর্ভনর জেনারেল মুহাম্মাদ আলী জিন্নাহ ১৯৪৮ সালের ১৯ মার্চ ঢাকায় আসেন৷ ২১ মার্চ সোহরাওয়ার্দী উদ্যানে ঘোষণা দেন " উর্দুই হবে পাকিস্তানের একমাত্র রাষ্ট্র ভাষা। "। এরপর ২৪ মার্চ তিনি ঢাকা বিশ্ববিদ্যালয়ে একই ঘোষণা দিলে ছাত্ররা তার উক্তির চরম প্রতিবাদ জানায়। তবে সোহরাওয়ার্দী উদ্যানে এর ব্যতিক্রম হয় নি।


আন্দোলনের সূচনা
১৯৪৭ সালে ভারত ভাগের পর পূর্ব পাকিস্তানের (পূর্ব বাংলা হিসেবেও পরিচিত) বাংলাভাষী ৪ কোটি ৪০ লক্ষ মানুষ ৬ কোটি ৯০ লাখ জনসংখ্যাবিশিষ্ট নবগঠিত পাকিস্তানের নাগরিকে পরিণত হয়।কিন্তু পাকিস্তান সরকার, প্রশাসন এবং সামরিক বাহিনীতে পশ্চিম পাকিস্তানিদের সংখ্যাগরিষ্ঠতা ছিল।১৯৪৭ সালে করাচীতে অনুষ্ঠিত জাতীয় শিক্ষা সম্মেলনের একটি গুরুত্বপূর্ণ ঘোষণাপত্রে উর্দুকে পাকিস্তানের একমাত্র রাষ্ট্রভাষা হিসেবে ব্যবহারের সুপারিশসহ প্রচারমাধ্যম ও বিদ্যালয়ে কেবলমাত্র উর্দু ব্যবহারের প্রস্তাব করা হয়।[১৪][১৫] তাৎক্ষণিকভাবে এ প্রস্তাবের বিরোধিতা ও প্রতিবাদ জানানো হয়। ওই সমাবেশে বাংলাকে পাকিস্তানের অন্যতম রাষ্ট্রভাষা এবং পূর্ব পাকিস্তানে শিক্ষার মাধ্যম হিসেবে ব্যবহারের প্রবল দাবি উত্থাপন করা হয়।[১৬] কিন্তু পাকিস্তান পাবলিক সার্ভিস কমিশন বাংলাকে তাদের অনুমোদিত বিষয়তালিকা থেকে বাদ দেয় ও সাথে সাথে মুদ্রা এবং ডাকটিকেট থেকেও বাংলা অক্ষর বিলুপ্ত করে। কেন্দ্রীয় শিক্ষামন্ত্রী ফজলুর রহমান মালিক উর্দুকে পাকিস্তানের একমাত্র রাষ্ট্রভাষা বানানোর জন্যে ব্যাপক প্রস্তুতি গ্রহণ করেন।[১৭] পূর্ব পাকিস্তানে ব্যাপক ক্ষোভের সৃষ্টি হয় এবং ১৯৪৭ সালের ৮ ডিসেম্বর ঢাকা বিশ্ববিদ্যালয় চত্বরে ছাত্রদের একটি বিশাল সমাবেশে বাংলাকে রাষ্ট্রভাষার মর্যাদাদানের আনুষ্ঠানিক দাবি উত্থাপন করা হয়। দাবি আদায়ের লক্ষ্যে ছাত্ররা ঢাকায় মিছিল এবং সমাবেশের আয়োজন করে।[২]


নেতৃস্থানীয় বাঙালি পণ্ডিতগণ উর্দুকে একমাত্র রাষ্ট্রভাষা করার বিপক্ষে মত দেন। পাকিস্তানের কোনো অংশেই উর্দু স্থানীয় ভাষা ছিল না বলে উল্লেখ করেছেন ভাষাবিদ মুহম্মদ শহীদুল্লাহ। তিনি বলেন যে, “আমাদের যদি একটি দ্বিতীয় রাষ্ট্রভাষা নির্ধারণ করার প্রয়োজন হয়, তবে আমরা উর্দুর কথা বিবেচনা করতে পারি।” [১৮] সাহিত্যিক আবুল মনসুর আহমেদ বলেছেন যে, উর্দুকে যদি রাষ্ট্রভাষা করা হয় তবে পূর্ব পাকিস্তানের শিক্ষিত সমাজ ‘নিরক্ষর’ এবং সকল সরকারি পদের ক্ষেত্রেই ‘অনুপযুক্ত’ হয়ে পড়বে।[১৯] ১৯৪৭ সালের ডিসেম্বরের শেষের দিকে বাংলাকে রাষ্ট্রভাষা করার সমর্থনে প্রথম রাষ্ট্রভাষা সংগ্রাম পরিষদ গঠন করা হয়। তমদ্দুন মজলিশের অধ্যাপক নূরুল হক ভূঁইয়া এই কমিটির আহ্বায়ক ছিলেন।[২][২০] পরবর্তীতে সংসদ সদস্য সামসুল হক আহ্বায়ক হয়ে নতুন কমিটি গঠন করেন এবং বাংলাকে রাষ্ট্রভাষা করার পক্ষে কার্যক্রম আরও জোরদার করেন।


গণপরিষদে ধীরেন্দ্রনাথ দত্তের রাষ্ট্রভাষার দাবি
১৯৪৮ সালের ২৫শে ফেব্রুয়ারি তারিখে পাকিস্তান গণপরিষদে ইংরেজি ও উর্দুর পাশাপাশি সদস্যদের বাংলায় বক্তৃতা প্রদান এবং সরকারি কাজে বাংলা ভাষা ব্যবহারের জন্য একটি সংশোধনী প্রস্তাব উত্থাপন করেন গণপরিষদ সদস্য ধীরেন্দ্রনাথ দত্ত।[২] ইংরেজিতে প্রদত্ব বক্তৃতায় বাংলাকে অধিকাংশ জাতিগোষ্ঠীর ভাষা হিসেবে উল্লেখ করে ধীরেন্দ্রনাথ বাংলাকে রাষ্ট্রভাষার মর্যাদা দেয়ার দাবি তোলেন। এছাড়াও সরকারি কাগজে বাংলা ভাষা ব্যবহার না করার সিদ্ধান্তের প্রতিবাদ জানান তিনি।


সংসদ সদস্য প্রেমহরি বর্মন, ভূপেন্দ্র কুমার দত্ত এবং শ্রীশচন্দ্র চট্টোপাধ্যায় তার এ প্রস্তাবকে স্বাগত জানান। তারা পূর্ব পাকিস্তান থেকে নির্বাচিত সংসদ সদস্য ছিলেন এবং তাদের এ সমর্থনের মাধ্যমে মূলত পূর্ব পাকিস্তানের স্বাভাবিক মতামতই প্রতিফলিত হয়েছিল। তমিজুদ্দিন খানের নেতৃত্বে পরিষদের সকল মুসলমান সদস্য (সবাই মুসলিম লীগের) একযোগে এ প্রস্তাবের বিরোধিতা করেন। খাজা নাজিমুদ্দিন এই প্রস্তাবের বিরোধিতা করে বক্তৃতা দেন। তিনি বলেন যে, “পূর্ব বাংলার অধিকাংশ মানুষ চায় রাষ্ট্রভাষা উর্দু হোক।”[২১][২২] পাকিস্তানের প্রধানমন্ত্রী লিয়াকত আলি খান এ প্রস্তাবটিকে পাকিস্তানে বিভেদ সৃষ্টির অপচেষ্টা বলে উল্লেখ করেন। উর্দুকে লক্ষ কোটি মুসলমানের ভাষা উল্লেখ করে তিনি বলেন, “পাকিস্তানের রাষ্ট্রভাষা কেবলমাত্র উর্দুই হতে পারে” । অনেক বিতর্কের পর সংশোধনীটি ভোটে বাতিল হয়ে যায়।[২][২৩][২৪] সংসদীয় দলের আপত্তির কারণে অনেক বাঙালি মুসলমান সদস্য ধীরেন্দ্রনাথ দত্ত উত্থাপিত সংশোধনীটিকে সমর্থন করতে পারেননি।[২৫]


প্রথম প্রতিক্রিয়া
গণপরিষদের ঘটনার প্রথম প্রতিক্রিয়া শুরু হয় ঢাকায়। ২৬ ফেব্রুয়ারি ঢাকা বিশ্ববিদ্যালয়, ঢাকা মেডিক্যাল কলেজ ও জগন্নাথ বিশ্ববিদ্যালয় (জবি) তৎকালীন জগন্নাথ কলেজ ছাত্রদের উদ্যোগে শহরের অধিকাংশ শিক্ষাপ্রতিষ্ঠানের ছাত্ররা ক্লাস বর্জন করে। ২৯ ফেব্রুয়ারি তারিখেও ধর্মঘট ঘোষিত হয় এবং ঐদিন সমগ্র পূর্ব পাকিস্তানে প্রতিবাদ দিবস ও ধর্মঘট পালন করা হয়। সরকারের প্ররোচনায় পুলিশ মিছিলে লাঠিচার্জ করে এবং অনেক নেতা-কর্মীকে গ্রেফতার করে।[২১] তমদ্দুন মজলিস ঐসময়ে বিশেষ ভূমিকা পালন করে। ২ মার্চ ঢাকা বিশ্ববিদ্যালয়ের ফজলুল হক হলে ছাত্র-বুদ্ধিজীবিদের এক সমাবেশ ঘটে।[২২] ঐ সভায় দ্বিতীয়বারের মত রাষ্ট্রভাষা সংগ্রাম পরিষদ গঠন করা হয় এবং শামসুল আলম আহ্বায়ক নির্বাচিত হন। এ পরিষদে অন্যান্য সংগঠনের দুই জন করে প্রতিনিধি রাখার ব্যবস্থা করা হয়।[২১] সেখান থেকে ছাত্ররা ১১ মার্চ ধর্মঘট আহ্বান করে এবং ধীরেন্দ্রনাথ দত্তকে তার সাহসী ভূমিকার জন্য ধন্যবাদ জানায়।


১১ মার্চের কর্মসূচী নির্ধারণের জন্য ১০ মার্চ ফজলুল হক হলে এক সভা অনুষ্ঠিত হয়। ১১ মার্চ ভোরে পূর্ব-পরিকল্পনা অনুযায়ী ঢাকা বিশ্ববিদ্যালয়ের বিভিন্ন হল থেকে ছাত্ররা বের হয়ে আসে। ঢাকা বিশ্ববিদ্যালয়সহ অন্যান্য শিক্ষা প্রতিষ্ঠানে পূর্ণাঙ্গ ধর্মঘট পালিত হয়। সকালে ছাত্রদের একটি দল রমনা ডাকঘরে গেলে তাদের গ্রেফতার করা হয়। ছাত্রদের আরও একটি দল রাজনৈতিক নেতাদের সাথে সচিবালয়ের সামনে নবাব আবদুল গণি রোডে পিকেটিংয়ে অংশ নেয়। তারা গণপরিষদ ভবন (ভেঙ্গে পড়া জগন্নাথ হলের মিলনায়তন), প্রধানমন্ত্রীর বাসভবন বর্ধমান হাউস (বর্তমান বাংলা একাডেমী), হাইকোর্ট ও সচিবালয়ের সামনে দাঁড়িয়ে অফিস বর্জনের জন্যে সবাইকে চাপ দিতে থাকে, ফলে বিভিন্ন স্থানে তাদেরকে পুলিশের লাঠিচার্জের সম্মুখীন হতে হয়। এক পর্যায়ে বিক্ষোভকারীরা খাদ্যমন্ত্রী সৈয়দ মোহাম্মদ আফজল ও শিক্ষামন্ত্রী আবদুল হামিদকে পদত্যাগ পত্রে স্বাক্ষর করতে বাধ্য করে। এ বিক্ষোভ দমনের জন্য সরকার সেনাবাহিনী তলব করে। পূর্ব পাকিস্তানের জেনারের অফিসার কম্যান্ডিং ব্রিগেডিয়ার আইয়ুব খান (পরে পাকিস্তানের রাষ্ট্রপতি) মেজর পীরজাদার অধীনে একদল পদাতিক সৈন্য নিয়োগ করেন এবং স্বয়ং গণপরিষদে গিয়ে খাজা নাজিমুদ্দিনকে বাবুর্চিখানার মধ্য দিয়ে বের করে আনেন।[২৬] বিকেলে এর প্রতিবাদে সভা অনুষ্ঠিত হলে পুলিশ সভা পণ্ড করে দেয় এবং কয়েকজনকে গ্রেফতার করে। গ্রেফতারকৃতদের মধ্যে ছিলেন শামসুল হক, শেখ মুজিবুর রহমান, অলি আহাদ, শওকত আলী, কাজী গোলাম মাহবুব, রওশন আলম, রফিকুল আলম, আব্দুল লতিফ তালুকদার, শাহ্ মোঃ নাসিরুদ্দীন, নুরুল ইসলাম প্রমুখ। ঐ সভায় সভাপতিত্ব করেন নঈমুদ্দিন আহমদ।[২২]


খাজা নাজিমুদ্দিনের সাথে চুক্তি
১১ তারিখের এ ঘটনার পর ১২ থেকে ১৫ মার্চ ধর্মঘট পালন করা হয়। আন্দোলনের তীব্রতার মুখে ১৫ মার্চ খাজা নাজিমুদ্দিন সংগ্রাম পরিষদের নেতাদের সাথে বৈঠকে মিলিত হন। সংগ্রাম পরিষদের পক্ষে আবুল কাশেম, কামরুদ্দীন আহমদ, মোহাম্মদ তোয়াহা, সৈয়দ নজরুল ইসলাম, আবদুর রহমান চৌধুরী প্রমূখ অংশগ্রহণ করেছিলেন। আলোচনাসাপেক্ষে দুই পক্ষের মধ্যে ৮টি বিষয়ে সমঝোতা চুক্তি স্বাক্ষরিত হয়। ছাত্রদের আন্দোলনের মুখে সরকারের এ নমনীয় আচরণের প্রধান কারণ ছিল ১৯ মার্চ জিন্নাহ্‌'র ঢাকা আগমন। তার আসার পূর্বে পরিস্থিতি স্বাভাবিক ও শান্ত করার জন্য নাজিমুদ্দিন চুক্তিতে রাজি হয়েছিলেন। কিন্তু বাংলাকে রাষ্ট্রভাষার মর্যাদা দেয়ার দাবিটি তখন পর্যন্ত মেনে নেয়া হয়নি। চুক্তিতে আন্দোলনের সময় গ্রেফতারকৃত বন্দিদের মুক্তি, পুলিশের অত্যাচারের নিরপেক্ষ তদন্ত, বাংলাকে শিক্ষার মাধ্যম ও রাষ্ট্রভাষার মর্যাদা দেয়া, সংবাদপত্রের ওপর থেকে নিষেধাজ্ঞা প্রত্যাহার ইত্যাদি বিষয়াবলী অন্তর্ভুক্ত ছিল।[২১]


মুহাম্মদ আলী জিন্নাহ্‌র ঢাকা সফর
১৯ মার্চ ১৯৪৮-এ ঢাকায় এসে পৌঁছান পাকিস্তানের স্থপতি ও গভর্নর জেনারেল মুহাম্মদ আলী জিন্নাহ্। ভারত বিভাগের পর এটাই ছিল তার প্রথম পূর্ব পাকিস্তান সফর। ২১ মার্চ রেসকোর্স ময়দানে (বর্তমান সোহ্‌রাওয়ার্দী উদ্যান) এক গণ-সংবর্ধনা অনুষ্ঠানের আয়োজন করা হয় ও সেখানে তিনি ভাষণ দেন। তার ভাষণে তিনি ভাষা আন্দোলনকে পাকিস্তানের মুসলমানদের মধ্যে বিভেদ সৃষ্টির ষড়যন্ত্র হিসেবে উল্লেখ করেন।[২৭][২৮][২৯][৩০][৩১] যদিও তিনি বলেন পূর্ববঙ্গের প্রাদেশিক ভাষা নির্ধারিত হবে প্রদেশের অধিবাসীদের ভাষা অনুযায়ী; কিন্তু দ্ব্যর্থহীন চিত্তে ঘোষণা করেন - “উর্দুই হবে পাকিস্তানের একমাত্র রাষ্ট্রভাষা, অন্য কোনো ভাষা নয়” ।[২][২৯][৩২][৩৩] তিনি সতর্ক করে দিয়ে বলেন, “জনগণের মধ্যে যারা ষড়যন্ত্রকারী রয়েছে, তারা পাকিস্তানের শত্রু এবং তাদের কখনোই ক্ষমা করা হবে না” । জিন্নাহ্‌'র এ বিরূপ মন্তব্যে তাৎক্ষণিকভাবে বিক্ষোভ প্রদর্শন করে উপস্থিত ছাত্র-জনতার একাংশ। উর্দুই হবে পাকিস্তানের একমাত্র রাষ্ট্রভাষা - এ ধরনের একপেশে উক্তিতে আন্দোলনকারীরা ক্ষুব্ধ হয়ে ওঠে।[২৮] ২৪ মার্চ ঢাকা বিশ্ববিদ্যালয়ের কার্জন হলে গিয়েও তিনি একই ধরনের বক্তব্য রাখেন।[১৩] তিনি উল্লেখ করেন এ আন্দোলন সঙ্কীর্ণ দৃষ্টিভঙ্গীর বহিঃপ্রকাশ এবং অভিযোগ করেন কিছু লোক এর মাধ্যমে তাদের ব্যক্তিস্বার্থ চরিতার্থ করতে চাইছে। যখন তিনি উর্দুর ব্যাপারে তার অবস্থানের কথা পুনরুল্লেখ করেন, উপস্থিত ছাত্ররা সমস্বরে না, না বলে চিৎকার করে ওঠে।


একই দিনে রাষ্ট্রভাষা সংগ্রাম পরিষদের একটি প্রতিনিধিদল জিন্নাহ্‌'র সাথে সাক্ষাৎ করে এবং বাংলাকে রাষ্ট্রভাষা করার দাবি জানিয়ে একটি স্মারকলিপি দেয়। প্রতিনিধি দলে ছিলেন শামসুল হক, কামরুদ্দিন আহমদ, আবুল কাশেম, তাজউদ্দিন আহমদ, মোহাম্মদ তোয়াহা, আজিজ আহমদ, অলি আহাদ, নঈমুদ্দিন আহমদ, শামসুল আলম এবং নজরুল ইসলাম।[২] কিন্তু জিন্নাহ্ খাজা নাজিমুদ্দিনের সাথে স্বাক্ষরিত চুক্তিকে একপেশে এবং চাপের মুখে সম্পাদিত বলে প্রত্যাখান করেন।[৩৪] অনেক তর্ক-বিতর্ক ও অনিশ্চয়তার মধ্য দিয়ে সভাটি অনুষ্ঠিত হয়। ছাত্ররা বাংলাকে রাষ্ট্রভাষা করার জন্য জিন্নাহ্'র নিকট স্মারকলিপি পেশ করে।[২৫] ২৮ মার্চ জিন্নাহ্ ঢাকা ত্যাগ করেন এবং সেদিন সন্ধ্যায় রেডিওতে দেয়া ভাষণে তার পূর্বেকার অবস্থানের কথাই পুনর্ব্যক্ত করেন।[৩৫] জিন্নাহ্'র ঢাকা ত্যাগের পর ছাত্রলীগ এবং তমুদ্দন মজলিসের এক সভা অনুষ্ঠিত হয়, যেখানে তমুদ্দন মজলিসের আহ্বায়ক শামসুল আলম তার দায়িত্ব মোহাম্মদ তোয়াহা'র কাছে হস্তান্তর করেন।[২৮] পরবর্তীতে তমুদ্দন মজলিস আন্দোলন ব্যর্থতায় পর্যবসিত হবার জন্য কমিউনিস্টদের দায়ী করে একটি বিবৃতি প্রদান করে এবং পরে তারা আস্তে আস্তে আন্দোলনের পথ থেকে সরে আসে।


লিয়াকত আলি খানের ঢাকা সফর
১৯৪৮ সালের ১৮ নভেম্বর পাকিস্তানের প্রথম প্রধানমন্ত্রী লিয়াকত আলি খান পূর্ব পাকিস্তান সফরে আসেন। ২৭ নভেম্বর ঢাকা বিশ্ববিদ্যালয়ের খেলার মাঠে তিনি এক ছাত্রসভায় ভাষণ দেন। ঐ সভায় ঢাকা বিশ্ববিদ্যালয় কেন্দ্রীয় ছাত্র ইউনিয়নের তরফ থেকে প্রদত্ত মানপত্রে বাংলা ভাষার দাবি পুনরায় উত্থাপন করা হয়, কিন্তু তিনি কোনোরূপ মন্তব্য করা থেকে বিরত থাকেন। ১৭ নভেম্বর তারিখে আতাউর রহমান খানের সভাপতিত্বে অনুষ্ঠিত রাষ্ট্রভাষা কর্মপরিষদের এক সভায় আজিজ আহমদ, আবুল কাশেম, শেখ মুজিবুর রহমান, কামরুদ্দীন আহমদ, আবদুল মান্নান, তাজউদ্দিন আহমদ প্রমুখ একটি স্মারকলিপি প্রণয়ন করেন এবং সেটি প্রধানমন্ত্রী লিয়াকত আলি খানের কাছে পাঠানো হয়। প্রধানমন্ত্রী এক্ষেত্রেও কোনো সাড়া দেননি।[২১][৩৬]


ভাষা সমস্যার প্রস্তাবিত সমাধান
এর কিছুদিন পরই, পূর্ব বাংলা সরকারের পক্ষ থেকে ভাষা সমস্যার ব্যাপারে একটি বিস্তারিত ব্যাখ্যা জানতে মাওলানা আকরাম খানের নেতৃত্বে পূর্ব বাংলা ভাষা কমিটি গঠনকরা হয়, এবং এই বিষয়টি নিয়ে একটি প্রতিবেদন তৈরি করতে বলা হয়।[৩৭] ১৯৫০ সালের ৬ ডিসেম্বর তারিখের মধ্যে কমিটি তাদের প্রতিবেদন তৈরি করে; তবে এটি ১৯৫৮ সালের আগে প্রকাশ করা হয়নি। এখানে ভাষা সমস্যার সমাধানের লক্ষ্যে সরকারের পক্ষ থেকে একটি কার্যকর ব্যবস্থার প্রস্তাব করা হয়, যেখানে তারা বাংলাকে আরবি অক্ষরের মাধ্যমে লেখার সুপারিশ করেছিলেন।[৩৮]


১৯৫২: ভাষা আন্দোলনের পুনর্জাগরণ
ভাষা আন্দোলনের মতো আবেগিক বিষয়ের পুনরায় জোরালো হবার পেছনে ১৯৫২ সালের ২৭ জানুয়ারি খাজা নাজিমুদ্দিনের ভাষণ প্রধান নিয়ামক হিসেবে কাজ করে।[২৫] তৎকালীন প্রধানমন্ত্রী পদে আসীন খাজা নাজিমুদ্দিন ২৫ জানুয়ারি ঢাকায় আসেন এবং ২৭ জানুয়ারি পল্টন ময়দানের এক জনসভায় দীর্ঘ ভাষণ দেন। তিনি মূলত জিন্নাহ্'র কথারই পুনরুক্তি করে বলেন, পাকিস্তানের রাষ্ট্রভাষা হবে উর্দু।[৩৪] রেডিওতে সরাসরি সম্প্রচারিত তার ভাষণে তিনি আরো উল্লেখ করেন যে কোনো জাতি দু'টি রাষ্ট্রভাষা নিয়ে সমৃদ্ধির পথে এগিয়ে যেতে পারেনি।[৩৪] নাজিমুদ্দিনের বক্তৃতার প্রতিবাদে রাষ্ট্রভাষা সংগ্রাম পরিষদ ২৯ জানুয়ারি প্রতিবাদ সভা এবং ৩০ জানুয়ারি ঢাকায় ছাত্র ধর্মঘট পালন করে। সেদিন ছাত্রসহ নেতৃবৃন্দ ঢাকা বিশ্ববিদ্যালয়ের আমতলায় সমবেত হয়ে ৪ ফেব্রুয়ারি ধর্মঘট ও প্রতিবাদ সভা এবং ২১ ফেব্রুয়ারি প্রদেশব্যাপী হরতাল পালনের সিদ্ধান্ত নেয়।[২১] পরে তারা তাদের মিছিল নিয়ে বর্ধমান হাউসের (বর্তমান বাংলা একাডেমী) দিকে অগ্রসর হয়।[২০] পরদিন ১৯৫২ সালের ৩১ জানুয়ারি ঢাকা বিশ্ববিদ্যালয়ের বার লাইব্রেরি হলে অনুষ্ঠিত সভায় মাওলানা ভাসানীর নেতৃত্বে ৪০ সদস্যের সর্বদলীয় কেন্দ্রীয় রাষ্ট্রভাষা কর্মী পরিষদ গঠিত হয়।[২][৩৯] সভায় আরবি লিপিতে বাংলা লেখার সরকারি প্রস্তাবের তীব্র বিরোধিতা করা হয় এবং ৩০ জানুয়ারির সভায় গৃহীত ধর্মঘট পালনের সিদ্ধান্তকে সমর্থন দেয়া হয়। পরিষদ ২১ ফেব্রুয়ারি হরতাল, সমাবেশ ও মিছিলের বিস্তারিত কর্মপরিকল্পনা গ্রহণ করে।[৩৪]


পূর্ব সিদ্ধান্ত অনুযায়ী ৪ ফেব্রুয়ারি ঢাকা বিশ্ববিদ্যালয় এবং অন্যান্য শিক্ষা প্রতিষ্ঠানের ছাত্ররা ঢাকা বিশ্ববিদ্যালয় প্রাঙ্গণে এসে সমবেত হয়। সমাবেশ থেকে আরবি লিপিতে বাংলা লেখার প্রস্তাবের প্রতিবাদ এবং বাংলাকে রাষ্ট্রভাষা হিসেবে গ্রহণের দাবি জানানো হয়। ছাত্ররা তাদের সমাবেশ শেষে এক বিশাল বিক্ষোভ মিছিল বের করে।[৪০]


২০ ফেব্রুয়ারি সরকার স্থানীয় প্রশাসনের মাধ্যমে ২১ ফেব্রুয়ারি থেকে ঢাকায় এক মাসের জন্য সভা, সমাবেশ ও মিছিল নিষিদ্ধ করে ১৪৪ ধারা জারি করে। ঢাকা বিশ্ববিদ্যালয়ের ছাত্ররা বিভিন্ন হলে সভা করে ১৪৪ ধারা ভঙ্গের সিদ্ধান্ত নেয়। ২০ ফেব্রুয়ারি রাতে ৯৪ নবাবপুর রোডস্থ আওয়ামী মুসলিম লীগের কেন্দ্রীয় কার্যালয়ে আবুল হাশিমের সভাপতিত্বে সর্বদলীয় রাষ্ট্রভাষা কর্মী পরিষদের সভা অনুষ্ঠিত হয়। পরিষদের কিছু সদস্য নিষেধাজ্ঞা অমান্য করার পক্ষে থাকলেও, সবশেষে ১১-৩ ভোটে[৪১] ১৪৪ ধারা ভঙ্গ না করার সিদ্ধান্ত নেয়া হয়।[২১] ২০ ফেব্রুয়ারি রাতে ঢাকা বিশ্ববিদ্যালয়ের বিভিন্ন হলে একই বিষয় নিয়ে পৃথক পৃথক সভা অনুষ্ঠিত হয়। সন্ধ্যায় সলিমুল্লাহ হলে ফকির শাহাবুদ্দীনের সভাপতিত্বে ১৪৪ ধারা ভঙ্গের সিদ্ধান্ত নেয়া হয়। ফজলুল হক মুসলিম হলে অনুষ্ঠিত সভায় নেতৃত্ব দেন আবদুল মোমিন। শাহাবুদ্দিন আহমদের প্রস্তাব অনুযায়ী রাষ্ট্রভাষা সংগ্রাম পরিষদকে এই সিদ্ধান্তটি জানিয়ে দেয়ার দায়িত্ব নেন আবদুল মোমিন এবং শামসুল আলম।[৪২]


২১ ফেব্রুয়ারির ঘটনা


২১শে ফেব্রুয়ারি ১৯৫২: ১৪৪ ধারা ভঙ্গের প্রশ্নে পুরাতন কলাভবন প্রাঙ্গণে আমতলায় ঐতিহাসিক ছাত্রসভা।
পূর্ব নির্ধারিত কর্মসূচী অনুযায়ী এ দিন সকাল ৯টা থেকে বিভিন্ন শিক্ষা প্রতিষ্ঠানের ছাত্ররা ঢাকা বিশ্ববিদ্যালয় প্রাঙ্গণে এসে জড়ো হয়। তারা ১৪৪ ধারা জারির বিপক্ষে স্লোগান দিতে থাকে এবং পূর্ব বঙ্গ আইন পরিষদের সদস্যদের ভাষা সম্পর্কে সাধারণ জনগণের মতামতকে বিবেচনা করার আহ্বান জানাতে থাকে। পুলিশ অস্ত্র হাতে সভাস্থলের চারদিক ঘিরে রাখে। বিভিন্ন অনুষদের ডীন এবং বিশ্ববিদ্যালয়ের উপাচার্য ঐসময় উপস্থিত ছিলেন। বেলা সোয়া এগারটার দিকে ছাত্ররা গেটে জড়ো হয়ে প্রতিবন্ধকতা ভেঙে রাস্তায় নামার প্রস্তুতি নিলে পুলিশ কাঁদানে গ্যাস নিক্ষেপ করে ছাত্রদের সতর্ক করে দেয়।[২] কিছু ছাত্র ঐসময়ে ঢাকা মেডিক্যাল কলেজের দিকে দৌঁড়ে চলে গেলেও বাদ-বাকিরা ঢাকা বিশ্ববিদ্যালয় প্রাঙ্গণে পুলিশ দ্বারা অবরুদ্ধ হয়ে পড়ে এবং পুলিশের আগ্রাসনের বিরুদ্ধে বিক্ষোভ প্রদর্শন করতে থাকে। উপাচার্য তখন পুলিশকে কাঁদানে গ্যাস নিক্ষেপ বন্ধ করতে অনুরোধ জানান এবং ছাত্রদের বিশ্ববিদ্যালয় এলাকা ত্যাগের নির্দেশ দেন। কিন্তু ছাত্ররা ক্যাম্পাস ত্যাগ করার সময় কয়েকজনকে ১৪৪ ধারা ভঙ্গের অভিযোগে পুলিশ গ্রেফতার শুরু করলে সহিংসতা ছড়িয়ে পড়ে। অনেক ছাত্রকে গ্রেফতার করে তেজগাঁও নিয়ে গিয়ে ছেড়ে দেয়া হয়। এ ঘটনায় ছাত্ররা আরও ক্ষুব্ধ হয়ে পুনরায় তাদের বিক্ষোভ শুরু করে।




২১শে ফেব্রুয়ারি ১৯৫২: পুরাতন কলাভবন প্রাঙ্গণ, ১৪৪ ধারা ভঙ্গের প্রাক্কালে।
বেলা ২টার দিকে আইন পরিষদের সদস্যরা আইনসভায় যোগ দিতে এলে ছাত্ররা তাদের বাঁধা দেয়। কিন্তু পরিস্থিতির নাটকীয় পরিবর্তন ঘটে যখন কিছু ছাত্র সিদ্ধান্ত নেয় তারা আইনসভায় গিয়ে তাদের দাবি উত্থাপন করবে। ছাত্ররা ঐ উদ্দেশ্যে আইনসভার দিকে রওনা করলে বেলা ৩টার দিকে পুলিশ দৌঁড়ে এসে ছাত্রাবাসে গুলিবর্ষণ শুরু করে।[২৫] পুলিশের গুলিবর্ষণে আব্দুল জব্বার এবং রফিক উদ্দিন আহমেদ ঘটনাস্থলেই নিহত হন।[১] এছাড়া আব্দুস সালাম, আবুল বরকতসহ আরও অনেকে সেসময় নিহত হন।[২][৩] ঐদিন অহিউল্লাহ নামের একজন ৮/৯ বছরেরে কিশোরও নিহত হয়।[২]


ছাত্র হত্যার সংবাদ দ্রুত ছড়িয়ে পড়লে জনগণ ঘটনাস্থলে আসার উদ্যোগ নেয়। কিছুক্ষণের মধ্যেই সমস্ত অফিস, দোকানপাট ও পরিবহন বন্ধ হয়ে যায়। ছাত্রদের শুরু করা আন্দোলন সাথে সাথে জনমানুষের আন্দোলনে রূপ নেয়।[৩২] রেডিও শিল্পীরা তাৎক্ষণিক সিদ্ধান্তে শিল্পী ধর্মঘট আহ্বান করে এবং রেডিও স্টেশন পূর্বে ধারণকৃত অনুষ্ঠান সম্প্রচার করতে থাকে।[৪৩]


ঐসময় গণপরিষদে অধিবেশন শুরুর প্রস্তুতি চলছিল। পুলিশের গুলির খবর জানতে পেরে মাওলানা তর্কবাগিশসহ বিরোধী দলীয় বেশ কয়েকজন অধিবেশন কক্ষ ত্যাগ করে বিক্ষুদ্ধ ছাত্রদের পাশে এসে দাঁড়ান।[২] গণপরিষদে মনোরঞ্জন ধর, বসন্তকুমার দাস, শামসুদ্দিন আহমেদ এবং ধীরেন্দ্রনাথ দত্ত-সহ ছোট ছয়জন সদস্য মুখ্যমন্ত্রী নুরুল আমিনকে হাসপাতালে আহত ছাত্রদের দেখতে যাবার জন্যে অনুরোধ করেন এবং শোক প্রদর্শনের লক্ষ্যে অধিবেশন স্থগিত করার কথা বলেন।[২৫] কোষাগার বিভাগের মাওলানা আব্দুর রশিদ তর্কবাগিশ, শরফুদ্দিন আহমেদ, সামশুদ্দিন আহমেদ খন্দকার এবং মসলেউদ্দিন আহমেদ এই কার্যক্রমে সমর্থন দিয়েছিলেন। যদিও নুরুল আমিন অন্যান্য নেতাদের অনুরোধ রাখেননি এবং অধিবেশনে বাংলা ভাষার বিরোধিতা করে বক্তব্য দেন।[২][২৫]


২২ ফেব্রুয়ারির ঘটনা


২২ ফেব্রুয়ারি ঢাকা মেডিক্যাল কলেজ প্রাঙ্গণে জানাজা শেষে বিশাল মিছিল বের হয়।
সেদিন আইন পরিষদে বিরোধী দলের সদস্যরা বিষয়টি উত্থাপন করেন। তারা প্রধানমন্ত্রী নুরুল আমিনকে হাসপাতালে আহত ছাত্রদের দেখতে এবং অধিবেশন মুলতবি করার ঘোষণা দিতে আহ্বান জানান। ক্ষমতাসীন দলের কিছু সদস্যও এই আহ্বানে সমর্থন জানান। কিন্তু নুরুল আমিন তাদের আহ্বানের সাড়া না দিয়ে অধিবেশন অব্যাহত রাখেন এবং হাসপাতালে যেতে অস্বীকৃতি জানান।


ফেব্রুয়ারির ২২ তারিখে সারা দেশ হয়ে উঠে মিছিল ও বিক্ষোভে উত্তাল। জনগণ ১৪৪ ধারা অমান্য করার পাশাপাশি শোক পালন করতে থাকে।[২৫] বিভিন্ন অফিসের কর্মকর্তা-কর্মচারীরা কর্মস্থল ত্যাগ করে ছাত্রদের মিছিলে যোগ দেয়। সচিবালয়ের কর্মকর্তা-কর্মচারী ও শহরের নাগরিক সমাজ ঢাকা মেডিক্যাল কলেজ ছাত্রাবাস পরিদর্শন করেন। পরে তাদের অংশগ্রহণে জানাজা অনুষ্ঠিত হয়। জানাজা শেষে বিশাল মিছিলে অংশগ্রহণ করে। বেলা ১১টার দিকে ৩০ হাজার লোকের একটি মিছিল কার্জন হলের দিকে অগ্রসর হতে থাকে। প্রথমে পুলিশ তাদের সরিয়ে দেয়ার চেষ্টা করে এবং একপর্যায়ে তাদের উপর গুলিবর্ষণ করে। ঐ ঘটনায় সরকারি হিসেবে ৪ জনের মৃত্যু হয়।


শহরের বিভিন্ন অংশে একইভাবে জানাজা ও মিছিল অনুষ্ঠিত হয়। বিভিন্ন কলেজ, ব্যাংক-সহ অন্যান্য প্রতিষ্ঠান থেকে লোকজন এই মিছিলে অংশ নিতে আসে।[৩২] বিকেলে আরেকটি বিশাল মিছিল পুলিশ দ্বারা আক্রান্ত হয়। বিক্ষুদ্ধ জনতা সরকার পক্ষের প্রথম সারির দুটি সংবাদপত্র জুবিলী প্রেস এবং মর্নিং নিউজ অফিসে অগ্নিসংযোগ করে।[৪৪][৪৫] উল্লেখ্য, জুবিলী প্রেস থেকে সকালের পত্রিকা বের হয়েছিল।


একই দিনে পুলিশ দ্বারা আক্রমণ ও হত্যার বিভিন্ন ঘটনা ঘটে। নবাবপুর রোডের বিশাল জানাজার মিছিলে পুলিশের গুলিবর্ষণ করে। এই গুলিবর্ষণে শহীদ হন ঢাকা হাইকোর্টের কর্মচারী শফিউর রহমান, ওয়াহিদুল্লাহ এবং আবদুল আউয়াল।[২১] একই রাস্তায় অহিউল্লাহ নামে নয় বছরের এক বালকের লাশ পড়ে থাকতে দেখা যায়।[২][৪৬] জনশ্রুতি আছে, পুলিশ কিছু লাশ কৌশলে সরিয়ে ফেলে।


পরবর্তী ঘটনা (১৯৫২)
২১ ও ২২ ফেব্রুয়ারির ঘটনার পর সরকার আন্দোলনের বিপক্ষে জোরালো অপপ্রচার চালাতে থাকে। তারা জনগণকে বোঝানোর চেষ্টা করতে থাকে যে, কমিউনিস্ট ও পাকিস্তানবিরোধীদের প্ররোচনায় ছাত্ররা পুলিশকে আক্রমণ করেছিল। তারা বিভিন্নভাবে তাদের এই প্রচার অব্যাহত রাখে। তারা সারাদেশে প্রচারণাপত্র বিলি করে। সংবাদপত্রগুলোকে তাদের ইচ্ছানুসারে সংবাদ পরিবেশনে চাপ সৃষ্টি করতে থাকে।[৪৭] পাশাপাশি ব্যাপক হারে সাধারণ জনগণ ও ছাত্র গ্রেফতার অব্যাহত রাখে। ২৫ ফেব্রুয়ারি আবুল বরকতের ভাই একটি হত্যা মামলা দায়ের করার চেষ্টা করলে, উপযুক্ত কাগজের অভাব দেখিয়ে সরকার মামলাটি গ্রহণ করেনি।[৪৮] রফিকউদ্দিন আহমদের পরিবার একই ধরনের একটি প্রচেষ্টা নিলে, ঐ একই কারণে তাও বাতিল হয়। ৮ এপ্রিল সরকার তদন্ত শুরু করে। কিন্তু এর প্রতিবেদনে মেডিক্যাল কলেজে ছাত্রদের উপর গুলি করার কোনো উল্লেখযোগ্য কারণ দেখাতে পারেনি।[৪৯] সরকারের প্রতিশ্রুত প্রতিবেদন কেন্দ্রীয় কর্ম পরিষদ প্রত্যাখান করে। ১৪ এপ্রিল গণপরিষদের অধিবেশন শুরু হলে রাষ্ট্রভাষার প্রশ্ন সামনে চলে আসে।[৫০] এ সমস্যা নিরসনের পক্ষে অনেক সদস্য মত প্রকাশ করলেও মুসলিম লীগের সদস্যরা এ ব্যাপারে নীরব ভূমিকা পালন করেন। এ বিষয়ের বিপক্ষে তারা ভোট দিলে তা অনির্দিষ্টকালের জন্য স্থগিত হয়ে যায়। এর মাধ্যমে তারা ২১ ও ২২ ফেব্রুয়ারির ঘটনার পর গণপরিষদে বাংলা ভাষার পক্ষে কথা বলার প্রতিশ্রুতি ভঙ্গ করেন।[৫১] ২৭ এপ্রিল বার সেমিনার হলে কেন্দ্রীয় সর্বদলীয় কর্মপরিষদ একটি সেমিনার আহ্বান করে এবং সরকারের কাছে ২১-দফা দাবি উত্থাপন করে। ১৬ এপ্রিল ঢাকা বিশ্ববিদ্যালয় খুললে সেদিন ছাত্ররা সমাবেশ করে। বিশ্ববিদ্যালয় লীগ কমিটির প্রধান নেতা আব্দুল মতিন গ্রেফতার হলে কমিটি আবার পুণর্গঠিত হয়।


শহীদ মিনার
মূল নিবন্ধ: কেন্দ্রীয় শহীদ মিনার


আবুল বরকতের পরিবার শহীদ মিনারের ভিত্তি প্রস্তর স্থাপন করে।
ঢাকা মেডিক্যাল কলেজের ছাত্ররা ২৩ ফেব্রুয়ারি রাতে শহীদ মিনার তৈরির কাজ শুরু করে। কাজ শেষ হয় ২৪ তারিখ ভোরে। তাতে একটি হাতে লেখা কাগজ গেঁথে দেয়া হয়, যাতে লেখা ছিল শহীদ স্মৃতিস্তম্ভ।[৫২] শহীদ মিনার নির্মাণের খবর দৈনিক সংবাদপত্রগুলোতে পাঠানো হয় ঐ দিনই। শহীদ বীরের স্মৃতিতে - এই শিরোনামে দৈনিক আজাদ পত্রিকায় ছাপা হয় শহীদ মিনারের খবর।[২২]


মিনারটি তৈরি হয় ঢাকা মেডিক্যাল কলেজের ছাত্র হোস্টেলের (ব্যারাক) বার নম্বর শেডের পূর্ব প্রান্তে। কোণাকুণিভাবে হোস্টেলের মধ্যবর্তী রাস্তার গা-ঘেষে। উদ্দেশ্য ছিল যাতে বাইরের রাস্তা থেকে সহজেই দেখা যায় এবং যেকোনো ছাউনি থেকে বেরিয়ে এসে ভেতরের লম্বা টানা রাস্তাতে দাঁড়ালেই যেন চোখে পড়ে। শহীদ মিনারটি ছিল ১০ ফুট উচু আর ৬ ফুট চওড়া। মিনার তৈরির তদারকিতে ছিলেন জিএস শরফুদ্দিন (ইঞ্জিনিয়ার শরফুদ্দিন নামে পরিচিত), নকশা অঙ্কন করেছিলেন বদিউল আলম। তাদের সাথে ছিলেন সাঈদ হায়দার। শহীদ মিনার নির্মাণে সহযোগিতা করেন দুইজন রাজমিস্ত্রী। মেডিক্যাল কলেজের সম্প্রসারণের জন্য জমিয়ে রাখা ইট, বালু এবং পুরনো ঢাকার পিয়ারু সর্দারের গুদাম থেকে সিমেন্ট আনা হয়। ভোর হবার পর একটি কাপড় দিয়ে ঢেকে দেওয়া হয় মিনারটি।[২২] ঐ দিনই অর্থাৎ ২৪ ফেব্রুয়ারি সকালে, ২২ ফেব্রুয়ারির শহীদ শফিউরের পিতা অনানুষ্ঠানিকভাবে শহীদ মিনারের উদ্বোধন করেন।[৩৬] ২৬ ফেব্রুয়ারি সকালে দশটার দিকে শহীদ মিনার উদ্বোধন করেন দৈনিক আজাদ সম্পাদক আবুল কালাম শামসুদ্দীন।[২২] উদ্বোধনের দিন অর্থাৎ ২৬ ফেব্রুয়ারি পুলিশ ও পাকিস্তান সেনাবাহিনী মেডিক্যালের ছাত্রদের আবাসিক হোস্টেল ঘিরে ফেলে এবং প্রথম শহীদ মিনার ভেঙে ফেলে।[২২][৫৩] এরপর ঢাকা কলেজেও একটি শহীদ মিনার তৈরি করা হয়,[৩৬] এটিও একসময় সরকারের নির্দেশে ভেঙে ফেলা হয়।


অবশেষে বাংলাকে পাকিস্তানের রাষ্ট্রভাষার স্বীকৃতি দেবার পরে ১৯৫৭ সালে সরকারিভাবে কেন্দ্রীয় শহীদ মিনারের কাজ শুরু হয়। ঢাকা বিশ্ববিদ্যালয়ের উপাচার্য অধ্যাপক ড. মাহমুদ হোসেনের নেতৃত্বে গঠিত কমিটির তত্ত্বাবধানে ১৯৬৩ সালে শহীদ মিনারের নির্মাণ কাজ শেষ হয়।[৩৬] এবং ১৯৬৩ সালের ২১ ফেব্রুয়ারি শহীদ বরকতের মা উক্ত মিনারটি উদ্বোধন করেন।[৫৪]


ফেব্রুয়ারি ২৫ তারিখে, কল-কারখানার শ্রমিকরা নারায়ণগঞ্জ শহরে ধর্মঘটের ডাক দেয়।[৫২] ফেব্রুয়ারির ২৯ তারিখে প্রতিবাদে অংশগ্রহকারীরা ব্যাপক পুলিশী হামলার শিকার হন।[৫৫]


একুশের গান
মূল নিবন্ধ: আমার ভাইয়ের রক্তে রাঙানো
২১ ফেব্রুয়ারি গুলিবর্ষণের ঘটনার পর ‘একুশ’ নিয়ে প্রথম গান আবদুল গাফফার চৌধুরী;- গানটি হল - আমার ভাইয়ের রক্তে রাঙানো একুশে ফেব্রুয়ারি, আমি কি ভুলিতে পারি। এ গানটিতে প্রথমে সুরারোপ করেন আব্দুল লতিফ। পরে করাচী থেকে ঢাকা ফিরে ১৯৫৪ সালে আলতাফ মাহমুদ আবার নতুন করে সুরারোপ করেন।[৫৬] সেই থেকে ওটা হয়ে গেল একুশের প্রভাতফেরীর গান। বর্তমানে আলতাফ মাহমুদের সুর করা গানটিই গাওয়া হয়। ১৯৫৪ সালে হাসান হাফিজুর রহমান সম্পাদিত একুশে সংকলনে প্রকাশিত হয় গানটি। তৎকালীন সরকার সংকলনটি বাজেয়াপ্ত করে। জহির রায়হান তার জীবন থেকে নেয়া ছবিতে এ গানটি ব্যবহার করার পর এর জনপ্রিয়তা ব্যাপকতা লাভ করে। ২১ ফেব্রুয়ারি আন্তর্জাতিক মাতৃভাষা দিবস হিসেবে স্বীকৃতি পাবার পর আন্তর্জাতিক পরিমণ্ডলে এই গানটির সুনাম আরো বাড়তে শুরু করে। ইতোমধ্যে গানটি সুইডিশ ও জাপানি ভাষায় অনূদিত হয়েছে।[৫৭] বিবিসি শ্রোতা জরিপে বাংলা ভাষার শ্রেষ্ঠ গানের তালিকায় এটি তৃতীয় স্থান লাভ করেছে।


চূড়ান্ত পর্যায় (১৯৫৩–৫৬)


১৯৫৩ সালের ২১শে ফেব্রুয়ারি: প্রথম শহীদ দিবস সকালে ছাত্র-জনতার শোক শোভাযাত্রা মেডিক্যাল হোস্টেল মোড়ে (যেখান থেকে গুলি চলেছিল) শহীদানের আত্মার মাগফেরাত কামনায় মোনাজাত করছে।


১৯৫৩ সালের ২১শে ফেব্রুয়ারি প্রভাতফেরিতে ফ্যাস্টুন হাতে ঢাকা বিশ্ববিদ্যালয়ের ছাত্রীরা।
কেন্দ্রীয় সর্বদলীয় কর্মপরিষদ ২১ ফেব্রুয়ারি স্মরণে শহীদ দিবস পালনের সিদ্ধান্ত গ্রহণ করে। আওয়ামী লীগের ভারপ্রাপ্ত সাধারণ সম্পাদক শেখ মুজিবুর রহমানও দিবসটি পালনে সম্মত হন।[৫৮] ১৯৫৩ সালের ১৮ ফেব্রুয়ারি ছাত্ররা শান্তিপূর্ণভাবে ২১ ফেব্রুয়ারি পালনের উদ্দেশ্যে প্রশাসনের সাথে একটি চুক্তি স্বাক্ষর করে। ভাষা আন্দোলনের এক বছর পূর্তিতে সারা দেশব্যাপী যথাযোগ্য মর্যাদায় শহীদ দিবস পালিত হয়। অধিকাংশ অফিস, ব্যাংক ও শিক্ষাপ্রতিষ্ঠান বন্ধ ছিল। বিভিন্ন অঞ্চল থেকে আসা মানুষ প্রভাতফেরীতে যোগ দেন। হাজার হাজার মানুষ শোকের প্রতীক কালো ব্যাজ ধারণ করে বিশ্ববিদ্যালয় প্রাঙ্গণে আসে এবং মিছিল করে প্রাঙ্গণ ত্যাগ করে। সহিংসতা রোধের জন্য স্বেচ্ছাসেবক নিয়োগ করা হয়। প্রায় লক্ষ লোকের উপস্থিতিতে আরমানিটোলায় বিশাল সমাবেশ অনুষ্ঠিত হয়। সমাবেশে এক-দফা দাবি জানানো হয়, ভাষার দাবির পাশাপাশি মাওলানা ভাসানীসহ রাজবন্দীদের মুক্তির দাবি উত্থাপন করা হয়।[২] রেলওয়ের কর্মচারীরা ছাত্রদের দাবির সাথে একমত হয়ে ধর্মঘট পালন করে। বিশ্ববিদ্যালয়ের বিভিন্ন ছাত্রাবাসের ছাত্ররা শহীদদের প্রতি তাদের শ্রদ্ধা নিবেদন করে।[৫৯] অন্যদিকে পাকিস্তানের অর্থমন্ত্রী ফজলুর রহমান বলেন যে, বাংলাকে যারা রাষ্ট্রভাষা করতে চায় তারা দেশদ্রোহী। তার এ বক্তব্যে জনগণ হতাশ হয়ে তাকে কালো ব্যাজ দেখায়। সাধারণ মানুষের মাঝে রাষ্ট্রভাষা বাংলা চাই লেখা সংবলিত স্মারক ব্যাজ বিলি করা হয়। ভাষা সংগ্রাম কমিটি দিবসটি পালন উপলক্ষে সমাবেশ আহ্বান করে। আন্দোলনকে আরো বেগবান করার জন্য বিভিন্ন সাংস্কৃতিক অনুষ্ঠানের আয়োজন করা হয়। দিবসটি উপলক্ষে বিশেষ পত্রিকা প্রকাশিত হয়। ভাষা আন্দোলনের মূল অনুপ্রেরণাদায়ী অমর সঙ্গীত আমার ভাইয়ের রক্তে রাঙানো... ঐ বছর কবিতা আকারে লিফলেটে প্রকাশিত হয়। ১৯৫৪ সালের ২১ ফেব্রুয়ারির রাতে ঢাকা বিশ্ববিদ্যালয়ের বিভিন্ন হলের ছাদে কালো পতাকা উত্তোলনের সময় পুলিশ কিছু ছাত্রকে গ্রেপ্তার করে।[৬০]


যুক্তফ্রন্ট গঠন


১৯৫৪ সালের ২১শে ফেব্রুয়ারিতে শহীদ মিনারে শ্রদ্ধাঞ্জলি অর্পণের উদ্দেশ্যে প্রভাতফেরিতে নগ্ন পায়ে মওলানা ভাসানী ও শেখ মুজিবুর রহমান
১৯৫৪ সালকে পূর্ব বঙ্গের রাজনৈতিক ও ভাষা আন্দোলনের ব্যাপক পট পরিবর্তনের বছর হিসেবে চিহ্নিত করা হয়। এ কে ফজলুল হকের নেতৃত্বে গঠিত যুক্তফ্রন্ট এবং আওয়ামী লীগ বৃহত্তর প্রাদেশিক স্বায়ত্ত্বশাসনের প্রস্তাবে ক্ষমতাসীন মুসলিম লীগ নিন্দা জানায়। নির্বাচনকে সামনে রেখে যুক্তফ্রন্ট যেন আন্দোলনের আর কোনো সুযোগ না পায় সেজন্য মুসলিম লীগ তাদের চেষ্টা অব্যাহত রাখে।[৬১] সেজন্য তারা ভাষা আন্দোলন দিবসের আগে যুক্তফ্রন্টের একাধিক নেতা-কর্মীকে গ্রেফতার করে।[৬২] অন্যদিকে ভাষা সংক্রান্ত বিষয়ের অচলাবস্থা নিরসনের উদ্দেশ্যে মুসলিম লীগের সংসদীয় কমিটির একটি সভা করাচীতে অনুষ্ঠিত হয়। সভায় সভাপতিত্ব করেন প্রধানমন্ত্রী মোহাম্মদ আলী বগুড়া এবং সভায় সিদ্ধান্ত নেয়া হয় বাংলা ভাষাকে উর্দু ভাষার সমমর্যাদা দিয়ে রাষ্ট্রভাষা করে হবে।[৬৩] এ সিদ্ধান্তের ফলে পশ্চিম পাকিস্তানের বিভিন্ন প্রদেশের ছয়টি ভাষাকে একই মর্যাদা দেয়ার দাবি তোলে সেখানকার প্রতিনিধিত্বকারীরা।[৬৪] আবদুল হক (“বাবা উর্দু” নামে পরিচিত) এ সিদ্ধান্তের প্রতিবাদ জানান এবং তার এ সিদ্ধান্তের বিপক্ষে অনড় থাকেন। তার নেতৃত্বে ২২ এপ্রিল করাচীতে এক বিশাল প্রতিবাদ মিছিলের আয়োজন করা হয়। প্রায় ১ লক্ষ মানুষ মিছিলে অংশ নেয় ও মুসলিম লীগের এ সিদ্ধান্তের প্রতিবাদ জানায়।[৬৫][৬৬] সেখানে সহিংস ঘটনায় সিন্ধি ভাষায় প্রকাশিত দৈনিক আল ওয়াহিদ পত্রিকার অফিস পুড়িয়ে দেয়া হয়।[৬৭] অন্যদিকে ২৭ এপ্রিল বাংলা ও অন্যান্য ভাষাকে সমমর্যাদা দেয়ার দাবিতে সমাবেশ অনুষ্ঠিত হয়। তারা সংখ্যালঘু উর্দুভাষী যারা এ সিদ্ধান্তের বিরোধিতা করছিল তাদের মানসিকতার তীব্র সমালোচনা করেন। এমন উদ্বেগজনক পরিস্থিতিতে সিদ্ধান্ত বাস্তবায়নের উদ্যোগ বন্ধ হয়ে যায়। গণপরিষদ নির্বাচনে যুক্তফ্রন্ট এবার অধিকাংশ আসনে জয়লাভ করে; যেখানে মুসলিম লীগের আসনসংখ্যা ছিল অত্যন্ত কম।[৩২][৬৬]


যুক্তফ্রন্ট ক্ষমতায় এসে বাংলা একাডেমী গঠন করে। এ প্রতিষ্ঠান বাংলা ভাষা, সংস্কৃতি, ঐতিহ্যের সংরক্ষণ, গবেষণা এবং মান উন্নয়নের লক্ষ্যে কাজ করবে বলে গঠনতন্ত্রে উল্লেখ করা হয়।[৬৮] যুক্তফ্রন্ট ক্ষমতায় আসার কিছুদিনের মধ্যেই পাকিস্তানের গভর্ণর জেনারেল মালিক গোলাম মাহমুদ ১৯৫৪ সালের ৩০ মে তারিখে কেন্দ্রীয় এবং প্রাদেশিক সরকার বাতিল ঘোষণা করে।[৬২] ১৯৫৫ সালের ৬ জুন তারিখে যুক্তফ্রন্ট পুণর্গঠন করা হয়; যদিও আওয়ামী লীগ মন্ত্রীপরিষদে যোগ দেয়নি।[৬১]


১৯৫৬ সালে প্রথমবারের মতো সরকারের প্রচ্ছন্ন সহযোগিতায় ২১ ফেব্রুয়ারি পালিত হয়। শহীদ মিনার নতুনভাবে তৈরি করার লক্ষে সরকারের পক্ষ থেকে একটি বড় প্রকল্প গ্রহণ করা হয়। পুলিশের গুলিতে নিহত ভাষা আন্দোলনের শহীদদের স্মরণে পাকিস্তানের গণপরিষদে কার্যক্রম পাঁচ মিনিট বন্ধ রাখা হয়। সারাদেশব্যাপী পালিত হয় শহীদ দিবস এবং বেশিরভাগ প্রতিষ্ঠান ছিল বন্ধ।[৬১] আরমানীটোলায় এক বিশাল সমাবেশের নেতৃত্ব দেন মাওলানা ভাসানী।[৬১][৬৯][৭০]


রাষ্ট্রভাষা হিসেবে সাংবিধানিক স্বীকৃতি
১৯৫৪ সালের ৭ মে মুসলিম লীগের সমর্থনে বাংলাকে রাষ্ট্রীয় ভাষার মর্যাদা দেয়া হয়।[৬৬] ১৯৫৬ সালে পাকিস্তানের প্রথম সংবিধান প্রণীত হলে ২১৪ নং অনুচ্ছেদে বাংলা ও উর্দুকে পাকিস্তানের রাষ্ট্রভাষা হিসেবে উল্লিখিত হয়।[৬১] সংবিধানের ২১৪(১) অধ্যায়ে রাষ্ট্রভাষা সম্পর্কে লেখা হয়:




[২১৪. (১) উর্দু এবং বাংলা হবে পাকিস্তানের রাষ্ট্রভাষা।]


যদিও আইয়ুব খানের প্রতিষ্ঠিত সামরিক সরকার উর্দুকে একমাত্র রাষ্ট্রভাষা হিসাবে প্রতিষ্ঠা করার চেষ্টা করেছিল; ১৯৫৯ সালের ৬ জানুয়ারি সামরিক শাসকগোষ্ঠী এক সরকারি বিবৃতি জারি করে এবং ১৯৫৬ সালের সংবিধানে উল্লেখিত দুই রাষ্ট্র ভাষার উপর সরকারি অবস্থান পুনর্ব্যক্ত করে।


বাঙালি সংস্কৃতিতে ভাষা আন্দোলনের প্রভাব


কেন্দ্রীয় শহীদ মিনার; ভাষা আন্দোলনে শহীদদের স্মৃতির প্রতি শ্রদ্ধা জানিয়ে ঢাকা মেডিক্যাল কলেজের পাশে নির্মিত
বাঙালির সাংস্কৃতিক জীবনে বাংলা ভাষা আন্দোলনের তাৎপর্যপূর্ণ প্রভাব বিদ্যমান। বাঙালির মধ্যে বাংলা ভাষার বিভিন্ন উপলক্ষ উদযাপন ও ভাষার উন্নয়নের কাজ করার মানসিকতা তৈরিতে এ আন্দোলনের যথেষ্ট ভূমিকা আছে। বাংলাদেশে ২১ ফেব্রুয়ারি ‘মাতৃভাষা দিবস’ বা ‘শহীদ দিবস’ হিসেবে, এবং একই সাথে একটি রাষ্ট্রীয় ছুটির দিন হিসেবে পালিত হয়। এছাড়া ফেব্রুয়ারি মাসটি আরো নানাভাবে উদযাপিত হয় যার মধ্যে আছে, মাসব্যাপী অমর একুশে গ্রন্থমেলা উদযাপন, যা একুশে বইমেলা নামে সমধিক পরিচিত। এছাড়াও ভাষা আন্দোলনে আত্মত্যাগকারীদের ত্যাগের সম্মানে এ মাসেই ঘোষণা করা হয় বাংলাদেশের অন্যতম প্রধান রাষ্ট্রীয় বেসামরিক পদক ‘একুশে পদক’।[৭২] মানুষের ভেতর একুশের আবেগ পৌঁছে দিতে একুশের ঘটনা ও চেতনা নিয়ে রচিত হয়েছে বিভিন্ন প্রকার দেশাত্মবোধক গান, নাটক, কবিতা ও চলচ্চিত্র। তন্মধ্যে সবিশেষ উল্লেখযোগ্য আবদুল গাফফার চৌধুরী রচিত ও আলতাফ মাহমুদ সুরারোপিত আমার ভাইয়ের রক্তে রাঙানো গানটি।[৭৩] ১৯৫২ সালের ভাষা আন্দোলনের পর থেকেই বাংলা সাহিত্যের বিভিন্ন ক্ষেত্রে বিভিন্ন দৃষ্টিকোণ থেকে ভাষা আন্দোলনের প্রভাব সূচিত হয়ে আসছে। রচনাগুলোর মধ্যে আছে - শহীদ বুদ্ধিজীবী মুনীর চৌধুরী রচিত নাটক কবর; কবি শামসুর রাহমান রচিত কবিতা বর্ণমালা, আমার দুঃখিনী বর্ণমালা এবং ফেব্রুয়ারি ১৯৬৯; জহির রায়হান রচিত উপন্যাস একুশে ফেব্রুয়ারি; বিশিষ্ট কথাসাহিত্যিক শওকত ওসমান রচিত আর্তনাদ উল্লেখযোগ্য। এছাড়া ভাষা আন্দোলনকে উপজীব্য করে নির্মিত হয়েছে জহির রায়হান পরিচালিত চলচ্চিত্র জীবন থেকে নেয়া।[৩৬]


প্রথম শহীদ মিনারটি ভেঙ্গে ফেলার ২বছর পর ১৯৫৪ সালে নিহতদের স্মরণে নতুন একটি শহীদ মিনার তৈরি করা হয়। ১৯৫৭ সালে যুক্তফ্রন্ট সরকারের সহযোগিতায় বড় পরিসরে শহীদ মিনার তৈরির কাজ শুরু করা হয়। নতুন শহীদ মিনারের স্থপতি ছিলেন হামিদুর রহমান এবং নভেরা আহমেদ। ঢাকা মেডিক্যাল কলেজ হোস্টেল চত্বরে বড় আকারের এই স্থাপনাটি নির্মাণ করা হয়। মূল বেদির উপর অর্ধ-বৃত্তাকারে সাজানো ৫টি স্তম্ভের মাধ্যমে বোঝানো হয়েছে যে, মা তার শহীদ সন্তানদের সাথে দাঁড়িয়ে আছেন। ১৯৫৮ সালের সামরিক শাসনের কারণে স্থাপনাটির নির্মাণ কাজের অগ্রগতি কিছুটা ক্ষতিগ্রস্থ হয়। ১৯৬৩ সালের ২১ ফেব্রুয়ারি আবুল বরকতের মা হাসনা বেগম শহীদ মিনারটির উদ্বোধন করেন। ১৯৭১ সালের স্বাধীনতা যুদ্ধের সময় পাকিস্তানি বাহিনী এটি ভেঙ্গে দেয়। পরবর্তীতে ১৯৭৩ সালে বাংলাদেশ সরকার এটি পুণরায় নির্মাণ করে।[৭৪]


পূর্ব পাকিস্তান ছাড়াও ভারতের আসম রাজ্যে বাংলা ভাষাকে সমমর্যাদা দেয়ার লক্ষ্যে আন্দোলন হয়েছিল। ১৯৬১ সালের ১৯ মে শিলচর রেলস্টেশনে বাংলাকে রাষ্ট্রভাষা হিসাবে স্বীকৃতি দেয়ার জন্য দাবি জানালে পুলিশের গুলিতে ১১ বাঙালি শহীদ হন। পরবর্তীতে আসামের বাংলাভাষী লোকসংখ্যা বেশি রয়েছে এমন ৩টি জেলাতে বাংলাকে আধা-সরকারি ভাষার মর্যাদা দেয়া হয়েছে।[৭৫]


আন্তর্জাতিক মাতৃভাষা দিবস
মূল নিবন্ধ: আন্তর্জাতিক মাতৃভাষা দিবস
২১ ফেব্রুয়ারিকে ‘আন্তর্জাতিক মাতৃভাষা দিবস’ হিসেবে স্বীকৃতি দেওয়ার জন্য বাংলাদেশ সরকার ইউনেস্কোর কাছে লিখিতভাবে প্রস্তাব করে, যা ১৯৯৯ সালের ১৭ নভেম্বর সংস্থার ৩০তম সাধারণ অধিবেশনে নিরঙ্কুশ সমর্থন পেয়ে পাশ হয়।[৭৬]


বাংলাদেশের স্বাধীনতা
মূল নিবন্ধ: বাংলাদেশের স্বাধীনতা যুদ্ধ
যদিও ১৯৫৬ সালের পর সরকারি ভাষার বিতর্ক সম্পন্ন হয়, কিন্তু আইয়ুব খানের সামরিক শাসন পাকিস্তানের পাঞ্জাবি ও পশতুনদের দেনাগুলো বাঙালিদের ওপর জোরপূর্বক চাপিয়ে দেয়। জনসংখ্যার দিক থেকে সংখ্যাগরিষ্ঠ হওয়া সত্ত্বেও সামরিক এবং বেসামরিক চাকুরীর ক্ষেত্রে বাঙালিদের উপস্থিতি ছিল নগণ্য। এছাড়া জাতীয় রাজস্ব এবং সরকারি সাহায্যের দিক থেকেও বাঙালিদের প্রাপ্ত অংশ ছিল খুবই কম। জাতিগতভাবে পশ্চিম পাকিস্তানের সাথে বাঙালিদের এ বৈষম্যের ফলে চাপা ক্ষোভের জন্ম নিতে থাকে। এরই প্রভাব হিসেবে আঞ্চলিক স্বার্থসংরক্ষণকারী রাজনৈতিক দল হিসেবে বাঙালি জাতীয়তাবাদী আওয়ামী লীগের প্রতি মানুষের সমর্থন নিরঙ্কুশভাবে বাড়তে থাকে।[২৯] এর ফলেই পূর্ব পাকিস্তানের মানুষ ভাষা আন্দোলনের চেতনায় উজ্জীবিত হয়ে আরো বড় অধিকার আদায় ও গণতন্ত্রের দাবিতে ছয় দফা আন্দোলন শুরু করে। এ আন্দোলনই পরবর্তীতে বাংলাদেশের স্বাধীনতা যুদ্ধের আকার ধারণ করে।[৭][১৩]


পশ্চিম পাকিস্তানে প্রতিক্রিয়া


ভাষা শহীদদের স্মরণে জাহাঙ্গীরনগর বিশ্ববিদ্যালয়ে প্রতিষ্ঠিত অমর একুশে (ভাস্কর্য)।
যদিও পূর্ব পাকিস্তানের অনেক বাঙালি মনে করেন যে, বাংলা ভাষা আন্দোলন জাতিগত জাতীয়তাবাদের উপর ভিত্তি করে সংঘটিত হয়েছিল; কিন্তু এ আন্দোলনের মাধ্যমে পাকিস্তানের দুই অংশের সংস্কৃতির পার্থক্যগুলো সুস্পষ্টভাবে পরিলক্ষিত হয়েছে।[৭][২৯][৭৭] পশ্চিম পাকিস্তানে এ আন্দোলনটি পাকিস্তানি জাতীয় স্বার্থের বিরুদ্ধে বিভাগীয় উত্থান বলে মনে করা হয়।[৭৮] দ্বিজাতিতত্ত্বের ভিত্তিতে প্রতিষ্ঠিত পাকিস্তান রাষ্ট্রে “একমাত্র উর্দু” নীতি প্রত্যাখ্যান করাকে মুসলমানদের পারসিক-আরবি সংস্কৃতি এবং পাকিস্তানের প্রতিষ্ঠার মূল মতাদর্শের গুরুতর লঙ্ঘন হিসাবে দেখা হয়।[৭] পূর্ব পাকিস্তানের বেশ কয়েকজন শক্তিশালী রাজনীতিবিদ মনে করেন যে, “উর্দু” হল ভারতীয় ইসলামী সংস্কৃতির অংশ, আর বাংলাকে তারা হিন্দু সংস্কৃতির সংমিশ্রণে তৈরি বাংলা সংস্কৃতি হিসেবে বিবেচনা করতেন।[১৩] অধিকাংশই যারা “একমাত্র উর্দু” নীতির পক্ষে ছিলেন, তারা মনে করতেন যে, উর্দু কেবলমাত্র পাকিস্তান দেশের ভাষা হিসেবেই নয়, বরং সমগ্র জাতির ভাষা হিসেবে উর্দুকে প্রতিষ্ঠা করা প্রয়োজন। এধরনের চিন্তা-ভাবনাও উর্দু নীতির বিপক্ষে অবস্থান নেয়ার অন্যতম কারণ হিসেবে বিবেচিত হয়েছিল; কেননা, পাকিস্তানে তখন আরও বেশ কিছু ভাষাগত পার্থক্যের সম্প্রদায় ছিল।[১৩] ১৯৬৭ সালের শেষের দিকে আইয়ুব খান বলেন যে, “পূর্ব পাকিস্তান... এখনো হিন্দু সংস্কৃতি এবং প্রভাবের অধীনে রয়েছে।” 


আন্দোলনের পর আওয়ামী মুসলিম লীগ বাঙালি জাতীয়তাবাদের ভিত্তিতে দলীয় কার্যক্রম পরিচালনা করতে শুরু করে এবং দলের নাম থেকে “মুসলিম” শব্দটি বাদ দিয়ে দেয়।[৭৯] ভাষা আন্দোলনের মাধ্যমে পশ্চিম পাকিস্তানের জাতিগত জাতীয়তাবাদীভিত্তিক দলগুলোর কার্যক্রমে গতির সঞ্চার করে।[৭] পাশাপাশি পূর্ব পাকিস্তানে রাজনৈতিক অস্থিরতা, কেন্দ্রীয় সরকার এবং যুক্তফ্রন্টের নেতৃত্বে প্রদেশিক সরকারের মধ্যে ক্ষমতার দ্বন্দ্ব ছিল ১৯৫৮ সালে সেনাবাহিনী প্রধান আইয়ুব খানের সামরিক অভ্যূত্থানের অন্যতম প্রধান কারণ।[৩২]


গণমাধ্যমে বাংলা ভাষা আন্দোলন
পাকিস্তান সৃষ্টির পর পাকিস্তানের রাষ্ট্রভাষা নিয়ে বিভিন্ন সংবাদপত্রে বিতর্কের প্রতিফলন লক্ষ করা যায়। সংবাদপত্রগুলো বাংলার পক্ষে-বিপক্ষে নানা প্রবন্ধ, নিবন্ধ ও সংবাদ প্রকাশ করে ভাষার ইস্যুটিকে গুরুত্বপূর্ণ করে তোলে।


কলকাতা থেকে মুসলিম লীগের সমর্থক পত্রিকাগুলোতে পাকিস্তানের রাষ্ট্রভাষা নির্ধারণ প্রসঙ্গে বেশ কিছু প্রবন্ধ ছাপা হয় । দৈনিক ইত্তেহাদ বাংলা ভাষার পক্ষে প্রশংসনীয় ভূমিকা পালন করেছিল। দৈনিক আজাদও ভুমিকা রেখেছিল৷ তারা বাংলা ভাষার সমর্থনে বেশ কিছু প্রবন্ধ ছাপায়।


দেশভাগের আগে দৈনিক আজাদ ভাষার প্রশ্নে করা বেশ কিছু প্রবন্ধ প্রকাশ করে। তবে এ ব্যাপারে পত্রিকাটির সম্পাদকীয় নীতি শুরু থেকেই ছিল রহস্যঘেরা। আজাদে কখনো বাংলা ভাষার পক্ষে আবার কখনো বিপক্ষে বক্তব্য প্রকাশিত হতে দেখা যায়। ১৯৫২ সালের ২১ ফেব্রুয়ারির আগ পর্যন্ত ভাষার প্রশ্নে পত্রিকাটির কোনো সুনির্দিষ্ট অবস্থান ছিল না।


১৯৪৭ সালের ১৫ সেপ্টেম্বর তারিখে তমদ্দুন মজলিসের পক্ষ থেকে ‘পাকিস্তানের রাষ্ট্রভাষা বাংলা-না উর্দু?’ শিরোনামে একটি পুস্তিকা প্রকাশ করা হয়। এই পুস্তিকায় দৈনিক ইত্তেহাদের সম্পাদক আবুল মনসুর আহমদের প্রবন্ধও ছিল।


শুরু থেকেই বাংলা ভাষার তীব্র বিরোধিতা করে আসছিল মর্নিং নিউজ। এই পত্রিকা ভাষা আন্দোলনের বিরোধিতা করে এবং ভাষা আন্দোলন সম্পর্কে প্রবন্ধ, নিবন্ধ, সম্পাদকীয়, উপসম্পাদকীয় ও খবর প্রকাশ করত।


পাকিস্তান সৃষ্টির পর বাংলা ভাষার প্রতি পাকিস্তানের একচোখা নীতি বিষয়ে তমদ্দুন মজলিসের কয়জন নেতা মন্ত্রী ফজলুর রহমানের সাথে আলোচনা করেন, কিন্তু মন্ত্রী বিষয়টিকে ' অনিচ্ছাকৃত ভুল’ বলে বক্তব্য করেন। ইত্তেহাদ পত্রিকা তাঁর এই বক্তব্যের ওপর ‘ভুলের পুনরাবৃত্তি’ শীর্ষক সম্পাদকীয় প্রকাশ করে।


১৯৪৮ সালের ২৩ ফেব্রুয়ারিতে পাকিস্তান গণপরিষদের প্রথম অধিবেশন শুরু হয় । সেখানে পূর্ব পাকিস্তানের প্রতিনিধি ধীরেন্দ্রনাথ দত্ত উর্দু ও ইংরেজির সঙ্গে বাংলাকে গণপরিষদের অন্যতম ভাষা হিসেবে ব্যবহার করার দাবি তোলেন। ১৯৪৮ সালের ২৬ ফেব্রুয়ারি আনন্দবাজার পত্রিকা এবং ২৭ ফেব্রুয়ারি অমৃত বাজার পত্রিকা এই খবর প্রকাশ করে ৷


১৯৪৮ সালের ফেব্রুয়ারিতে গণপরিষদে খাজা নাজিমুদ্দিন বলেছিলেন, পূর্ব পাকিস্তানের অধিকাংশ অধিবাসীর মনোভাব রাষ্ট্রভাষা হিসেবে উর্দুর পক্ষে। ১৯৪৮ সালের ২৮ ফেব্রুয়ারিতে দৈনিক আজাদ তাঁর এই বক্তব্যের তীব্র প্রতিবাদ করে সম্পাদকীয় প্রকাশ করে। এই সম্পাদকীয়র বক্তব্যটি বাংলা ভাষার পক্ষে পত্রিকাটির জোরালো সমর্থন নির্দেশ করে। কিন্তু ভাষা আন্দোলনের সময় পত্রিকাটি সর্বতোভাবে উর্দুকেই সমর্থন করে তাও একই বছরে৷


কিছু পত্রিকা বাংলা ভাষা আন্দোলনে সক্রিয়ভাবে অংশগ্রহণ করে। ১৯৪৮ সালের ২ মার্চ ঢাকা বিশ্ববিদ্যালয়ের ফজলুল হক হলে গঠিত সংগ্রাম পরিষদে ‘ইনসাফ’, ‘জিন্দেগী’ ও ‘দেশের দাবী’ পত্রিকা থেকে তিনজন করে প্রতিনিধি নেওয়া হয়।


১৯৪৮ সালের পর বাংলা ভাষা আন্দোলন কিছুটা স্তিমিত হয়ে পড়ে। তবে পশ্চিম পাকিস্তানের নেতারা ষড়যন্ত্র করে। বাংলা ভাষায় আরবি হরফ প্রবর্তনের চেষ্টা করে যা এই ষড়যন্ত্রের একটি রূপ। দৈনিক আজাদে বিষয়টি নিয়ে সরকারের বিভিন্ন কার্যক্রমের খবর বিস্তারিতভাবে প্রকাশিত হয় ১৯৫০ সালের ২৪ মে'তে।


১৯৫২ সালের ২১ ফেব্রুয়ারি সকালেই ছাত্রছাত্রীতে পূর্ণ হয়ে যায় ঢাকা বিশ্ববিদ্যালয় প্রাঙ্গণ। তৎকালীন আমতলায় সভা বসেছিল । ১৪৪ ধারা ভঙ্গের পক্ষে-বিপক্ষে চলে তর্ক-বিতর্ক। একপর্যায়ে ১৪৪ ধারা ভঙ্গের ঘোষণা আসে। স্লোগান ওঠে, ‘১৪৪ ধারা ভাঙতে হবে’, ‘রাষ্ট্রভাষা বাংলা চাই’। আন্দোলন শুরু হয়। ২১ ফেব্রুয়ারি পুলিশ গুলি চালায়। এবং ভাষার জন্য অনেকে জীবন দেন।


২১ ফেব্রুয়ারি ঢাকায় গুলিবর্ষণের ঘটনার পর ভাষার প্রশ্নে আগের রহস্যের জাল ছিন্ন করে দৈনিক আজাদ। সেদিন সন্ধ্যায় বিশেষ টেলিগ্রাম প্রকাশ করে দৈনিক আজাদ । ‘ছাত্রদের তাজা খুনে ঢাকার রাজপথ রঞ্জিত’ ব্যানার শিরোনাম করা হয়। পুলিশের গুলিবর্ষণের প্রতিবাদে আজাদ সম্পাদক আবুল কালাম শামসুদ্দীন প্রাদেশিক পরিষদ থেকে পদত্যাগ করেন। ঘটনার প্রতিক্রিয়া নিয়ে পরবর্তী কয়েক দিন দৈনিক আজাদ প্রচুর সংবাদ ছাপে। দৈনিক আজাদ ভাষা আন্দোলনের পক্ষে সোচ্চার ভূমিকা নেয়।


অন্যদিকে মর্নিং নিউজ ছিল উর্দু ভাষার সমর্থক। পত্রিকাটি ভাষা আন্দোলনের বিরুদ্ধে প্রচারণা চালিয়েছিল । ২১ ফেব্রুয়ারির ঘটনাকে তারা অন্য রূপ দিয়ে ২২ ফেব্রুয়ারি খবর প্রকাশ করে। ২২ ফেব্রুয়ারি বিক্ষুব্ধ জনতা ভিক্টোরিয়া পার্কের কাছে অবস্থিত মর্নিং নিউজের প্রেস ও অফিস জ্বালিয়ে দেয়। বাংলা ভাষাপ্রেমী জনতার ক্ষোভের আগুনে পুড়ে ছাই হয় মর্নিং নিউজ।


আবদুল্লাহ আল-বাত্তাল


উইকিপিডিয়া, মুক্ত বিশ্বকোষ থেকে


আবদুল্লাহ আল-বাত্তাল (আরবি: عبدالله البطال‎‎; মৃত্যু ৭৪০ খ্রিষ্টাব্দ) ছিলেন ৮ম শতাব্দীর প্রথমদিকে আরব-বাইজেন্টাইন যুদ্ধের একজন মুসলিম যোদ্ধা। বাইজেন্টাইন সাম্রাজ্যের বিরুদ্ধে উমাইয়া খিলাফতের অভিযানে তিনি অংশগ্রহণ করেছেন। তার জীবন সম্পর্কে ঐতিহাসিক তথ্য দুর্লভ। তবে তার মৃত্যুর পর তার সম্পর্কে কিংবদন্তী গড়ে উঠে। তিনি আরব ও পরবর্তীকালে তুর্কি মহাকাব্যিক সাহিত্য যেমন সাইয়িদ বাত্তাল গাজিতে বিখ্যাত চরিত্র হয়ে উঠেন।
জীবনী
আবদুল্লাহ আল-বাত্তালের শৈশব বা প্রথম জীবন নিয়ে কিছু জানা যায় না। অনেক পরের বিবরণে তাকে এন্টিওক বা দামেস্কের ব্যক্তি বলে দাবি করা হয়। তার কয়েকটি কুনিয়াত রয়েছে যেমন আবু মুহাম্মদ, আবু ইয়াহিয়া বা আবুল হাসান। শেষোক্তটি দ্বারা তাকে সাধারণত সম্বোধন করা হয়।[১][২] তার নিসবা আল-আনতাকি ("এন্টিওক থেকে")। এটি গোত্রের সাথে সম্পর্কযুক্ত না হওয়ায় তিনি আরব নন বলে অভিমত রয়েছে। ধারণা করা হয় যে, তিনি ইসলাম গ্রহণ করেছিলেন এবং এরপর তার নাম আবদুল্লাহ ("আল্লাহর দাস") রাখা হয়। এই নামটি তৎকালীন নতুন ইসলাম গ্রহণকারীদের ক্ষেত্রে ব্যবহৃত হত।[২] খালিদ ইয়াহিয়া ব্লানকিনশিপের অভিমত হল ৭২৭ খ্রিষ্টাব্দে নাইসিয়া অভিযানের সময় বাইজেন্টাইন লেখক থিওফানস দ্য কনফেসারের লিপিবদ্ধ করা "আমর" নামের ব্যক্তি আর আবদুল্লাহ আল-বাত্তাল একই ছিলেন এবং এমন হতে পারে যে তার আসল নাম আমর ও পুরো নাম আমর ইবনে আবদুল্লাহ অথবা তার আসল নাম ছিল আবদুল্লাহ ইবনে আমর এবং পরে তিনি শুধু আবদুল্লাহ বলে পরিচিতি পান।[৩]




৮ম শতাব্দীর প্রথমভাগে বাইজেন্টাইন এশিয়া মাইনর এবং আরব-বাইজেন্টাইন সীমান্ত অঞ্চলের মানচিত্র।
আল-ইয়াকুবি ও আল-তাবারির ঐতিহাসিক সূত্র অনুযায়ী, আল-বাত্তাল প্রথম ৭২৭ খ্রিষ্টাব্দে বাইজেন্টাইন এশিয়া মাইনরের বিরুদ্ধে বার্ষিক অভিযানের সময় আবির্ভূত হন। এই অভিযানে তৎকালীন খলিফা হিশাম ইবনে আবদুল মালিকের পুত্র মুয়াবিয়া ইবনে হিশাম নেতৃত্ব দিয়েছিলেন। আল-বাত্তাল সেনাবাহিনীর সম্মুখভাগের নেতৃত্ব দেন। তাদের নিয়ে তিনি পাফলাগোনিয়ার চানকিরি শহরে আক্রমণ করেন। এরপর তার বাহিনী নাইসিয়া আক্রমণ করে। তবে এই আক্রমণ ব্যর্থ হয়।[১][৪] ব্লানকিনশিপের মতানুযায়ী আল-বাত্তালের চানকিরি জয় এই যুগে বাইজেন্টাইনদের বিরুদ্ধে উমাইয়াদের একটি বৃহৎ সাফল্য। একই সময়ের অণুরূপ আরেকটি সাফল্য ছিল ৭২৬ খ্রিষ্টাব্দে মাসলামা ইবনে আবদুল মালিক কর্তৃক কাইসারিয়া জয়।[৫] ১০ম শতাব্দীর সূত্র অনুযায়ী আবদুল্লাহ ইবনে বাত্তাল ও মাসলামা ইবনে আবদুল মালিক ৭১৭-৭১৮ খ্রিষ্টাব্দে কনস্টান্টিনোপল অভিযানে অংশ নিয়েছিলেন। তবে আরব বিবরণগুলো এই বিষয়ে যথেষ্ট তথ্য না থাকায় এই তথ্য সঠিক কিনা তা নিশ্চিত না।[১]


আল-বাত্তাল ৭৩১-৭৩২ খ্রিষ্টাব্দে আরেকটি অভিযান চালান। এ বিষয়ে তেমন কিছু জানা যায় না। ধারণা করা হয় যে, এই অভিযান ব্যর্থ হয়। তবে আরেকজন আরব বীর আবদুল ওয়াহাব ইবনে বুখতের মৃত্যুর কারণে এই অভিযান স্মরণীয় হয়ে রয়েছে।[১][৬] পরের বছর ১১৫ হিজরিতে আল-বাত্তাল মুয়াবিয়া ইবনে হিশামের সাথে অভিযানে যান এবং এক্রোইনন ফ্রিজিয়া পর্যন্ত প্রবেশ করেন। কনস্টান্টাইন নামক একজনের অধীনে বাইজেন্টাইন সেনাবাহিনী মুসলিমদের বাধাদানের চেষ্টা করে। তবে আল-বাত্তাল তাকে পরাজিত ও বন্দী করেন।[১][৬][৭] আল-বাত্তালকে সর্বশেষ ৭৪০ খ্রিষ্টাব্দে বাইজেন্টিয়ামের বিরুদ্ধে উমাইয়া অভিযানের সময় দেখা যায়। এতে প্রায় দশ হাজার থেকে এক লক্ষ সৈনিক অংশ নেয়। মালাতিয়ার ডেপুটি গভর্নর মালিক ইবনে শুয়াইবের সাথে আবদুল্লাহ আল-বাত্তাল এতে অংশ নেন। আবদুল্লাহর অধীনে এতে বিশ হাজার ঘোড়সওয়ার ছিল। মূল সেনাদলের নেতৃত্বে থাকা সুলাইমান ইবনে হিশাম তাদের পেছনে অবস্থান নিয়েছিলেন। আল-বাত্তাল ও মালিকের বাহিনী এক্রোইনন পর্যন্ত পৌছায়। এখানে সংঘটিত এক্রোইননের যুদ্ধে তারা পরাজিত হন। বাইজেন্টাইনদের পক্ষে সম্রাট তৃতীয় লিও ব্যক্তিগতভাবে যুদ্ধে নেতৃত্ব দিয়েছিলেন। উভয় সেনাপতি যুদ্ধে নিহত হন এবং আরব বাহিনীর দুই তৃতীয়াংশ এতে ধ্বংস হয়।[১][৭][৮]


কিংবদন্তী
আবদুল্লাহ আল-বাত্তালের সামরিক জীবন খুব বেশি জানা না গেলেও তিনি অনেক জনপ্রিয় গল্পের চরিত্র হয় উঠেন এবং তার খ্যাতি বৃদ্ধি পায়। ১০ম শতাব্দী নাগাদ তিনি আরব-বাইজেন্টাইন যুদ্ধের একজন বীর হিসেবে পরিগণিত হন। আল-মাসুদি তাকে সম্মানার্থে বাইজেন্টাইন গির্জায় "চিত্রায়িত মুসলিম ব্যক্তি"দের অন্যতম বলে উল্লেখ করেছেন।[১] কনস্টান্টিনোপল অবরোধে তার অংশগ্রহণ ১০ম-১২শ শতাব্দীতে পারস্যের ইতিহাসবিদ বালামি ও আন্দালুসের সুফি ইবনে আরাবি কর্তৃক আদৃত হয়েছে।[১] ইবনে আসাকিরের (১১০৬-১১৭৫) সময় থেকে আবদুল্লাহ আল-বাত্তাল সম্পর্কিত ঐতিহাসিক তথ্যের সাথে বিভিন্ন গল্প যুক্ত হয়েছে। বাইজেন্টাইনরা তাদের সন্তানদের ভয় দেখাতে এই নাম ব্যবহার করত। এমোরিয়ামে দূতের ছদ্মবেশে তার প্রবেশ, বাইজেন্টাইন পরিকল্পনা উদ্ঘাটন, একটি মঠে আশ্রয় গ্রহণ, মঠের সন্ন্যাসিনী কর্তৃক বাইজেন্টাইন সৈনিকদের কাছ থেকে তাকে রক্ষা, পরে আবদুল্লাহ আল-বাত্তালের সাথে সন্ন্যাসিনীর প্রস্থান ও বিয়ে, শেষে যুদ্ধে মৃত্যু ও দাফনের সময় সম্রাট লিওয়ের উপস্থিতি এমন কাহিনী প্রচলিত ছিল।[১] অন্যদিকে আবদুল্লাহ আল-বাত্তালের সম্পর্কে বিভিন্ন কাল্পনিক ঘটনাগুলো অনেকে সমালোচনা করেছেন। ইবনে কাসির একে "অপরিপক্কদের জন্য উপযুক্ত এমন দুর্বল ও সন্দেহজনক বিষয়বস্তু" বলে গণ্য করতেন।[২]


আল-বাত্তালের কীর্তিকলাপ দুইটি বীরকাহিনীর উপজীব্য হয়েছে। এগুলো হল আরবি সিরাত দাত আল-হিমা ওয়া আল-বাত্তাল ("দিলহিমা ও আল-বাত্তালের গল্প") এবং তুর্কি মহাকাব্যিক সাইয়িদ বাত্তাল গাজি[১] এই দুইটি রচনা ১২শ শতাব্দীতে সম্পাদিত এবং একই আরবি উৎস থেকে আগত হলেও এদের মধ্যে কিছু পার্থক্য রয়েছে। তুর্কি গল্পে তুর্কীয় ও পারস্যের প্রভাব লক্ষ্য করা যায়। এতে শাহনামা ও আবু মুসলিমের গল্প থেকে বিভিন্ন অতিপ্রাকৃতিক উপাদান ব্যবহৃত হয়েছে।[৯] দুইটি গল্পের পটভূমি ৯ম শতাব্দীর মধ্যভাগ। এতে মালাতিয়া ও এর আমির উমর আল-আকতার সাথে তাকে সম্পর্কিত করা হয়েছে।[৯][১০] দিলহামা গল্পে বাইজেন্টাইনদের বিরুদ্ধে যুদ্ধে বনু কিলাবের বীর আল-সাহসাহ তার স্থান নিয়েছেন। এসব গল্পে আল-বাত্তালকে অডিসিউসের সমকক্ষ মুসলিম ব্যক্তি হিসেবে তুলে ধরা হয়েছে।[১১] ১১০২ খ্রিষ্টাব্দে মালাতিয়ার দানিশমেন্দ বিজয়ের পর তুর্কিরা আল-বাত্তালকে গ্রহণ করে এবং তিনি তুর্কি জাতীয় বীর ও এশিয়া মাইনর বিজয়ের প্রতীকে পরিণত হন। তার উপর রচিত গল্পগুলো (বাত্তালনামা) পুরো সেলজুক ও উসমানীয় যুগব্যাপী সম্পাদিত হয়েছে। লোককাহিনীতে তিনি একজন উল্লেখযোগ্য চরিত্র।[৯][১২] একটি ধর্মীয় গোষ্ঠী (বিশেষত আলেভি ও বেকতাশি গোষ্ঠীর মধ্যে) তাকে কেন্দ্র করে গড়ে উঠে। সেয়িতগাজিতে তার আনুমানিক সমাধি একটি গুরুত্বপূর্ণ তীর্থস্থানে পরিণত হয়। ২০শ শতাব্দীতেও সুদূর মধ্য এশিয়া থেকে তীর্থযাত্রীরা এখানে আসত।[৯][১৩]


জীবনী
আবদুল্লাহ আল-বাত্তালের শৈশব বা প্রথম জীবন নিয়ে কিছু জানা যায় না। অনেক পরের বিবরণে তাকে এন্টিওক বা দামেস্কের ব্যক্তি বলে দাবি করা হয়। তার কয়েকটি কুনিয়াত রয়েছে যেমন আবু মুহাম্মদ, আবু ইয়াহিয়া বা আবুল হাসান। শেষোক্তটি দ্বারা তাকে সাধারণত সম্বোধন করা হয়।[১][২] তার নিসবা আল-আনতাকি ("এন্টিওক থেকে")। এটি গোত্রের সাথে সম্পর্কযুক্ত না হওয়ায় তিনি আরব নন বলে অভিমত রয়েছে। ধারণা করা হয় যে, তিনি ইসলাম গ্রহণ করেছিলেন এবং এরপর তার নাম আবদুল্লাহ ("আল্লাহর দাস") রাখা হয়। এই নামটি তৎকালীন নতুন ইসলাম গ্রহণকারীদের ক্ষেত্রে ব্যবহৃত হত।[২] খালিদ ইয়াহিয়া ব্লানকিনশিপের অভিমত হল ৭২৭ খ্রিষ্টাব্দে নাইসিয়া অভিযানের সময় বাইজেন্টাইন লেখক থিওফানস দ্য কনফেসারের লিপিবদ্ধ করা "আমর" নামের ব্যক্তি আর আবদুল্লাহ আল-বাত্তাল একই ছিলেন এবং এমন হতে পারে যে তার আসল নাম আমর ও পুরো নাম আমর ইবনে আবদুল্লাহ অথবা তার আসল নাম ছিল আবদুল্লাহ ইবনে আমর এবং পরে তিনি শুধু আবদুল্লাহ বলে পরিচিতি পান।[৩]




৮ম শতাব্দীর প্রথমভাগে বাইজেন্টাইন এশিয়া মাইনর এবং আরব-বাইজেন্টাইন সীমান্ত অঞ্চলের মানচিত্র।
আল-ইয়াকুবি ও আল-তাবারির ঐতিহাসিক সূত্র অনুযায়ী, আল-বাত্তাল প্রথম ৭২৭ খ্রিষ্টাব্দে বাইজেন্টাইন এশিয়া মাইনরের বিরুদ্ধে বার্ষিক অভিযানের সময় আবির্ভূত হন। এই অভিযানে তৎকালীন খলিফা হিশাম ইবনে আবদুল মালিকের পুত্র মুয়াবিয়া ইবনে হিশাম নেতৃত্ব দিয়েছিলেন। আল-বাত্তাল সেনাবাহিনীর সম্মুখভাগের নেতৃত্ব দেন। তাদের নিয়ে তিনি পাফলাগোনিয়ার চানকিরি শহরে আক্রমণ করেন। এরপর তার বাহিনী নাইসিয়া আক্রমণ করে। তবে এই আক্রমণ ব্যর্থ হয়।[১][৪] ব্লানকিনশিপের মতানুযায়ী আল-বাত্তালের চানকিরি জয় এই যুগে বাইজেন্টাইনদের বিরুদ্ধে উমাইয়াদের একটি বৃহৎ সাফল্য। একই সময়ের অণুরূপ আরেকটি সাফল্য ছিল ৭২৬ খ্রিষ্টাব্দে মাসলামা ইবনে আবদুল মালিক কর্তৃক কাইসারিয়া জয়।[৫] ১০ম শতাব্দীর সূত্র অনুযায়ী আবদুল্লাহ ইবনে বাত্তাল ও মাসলামা ইবনে আবদুল মালিক ৭১৭-৭১৮ খ্রিষ্টাব্দে কনস্টান্টিনোপল অভিযানে অংশ নিয়েছিলেন। তবে আরব বিবরণগুলো এই বিষয়ে যথেষ্ট তথ্য না থাকায় এই তথ্য সঠিক কিনা তা নিশ্চিত না।[১]


আল-বাত্তাল ৭৩১-৭৩২ খ্রিষ্টাব্দে আরেকটি অভিযান চালান। এ বিষয়ে তেমন কিছু জানা যায় না। ধারণা করা হয় যে, এই অভিযান ব্যর্থ হয়। তবে আরেকজন আরব বীর আবদুল ওয়াহাব ইবনে বুখতের মৃত্যুর কারণে এই অভিযান স্মরণীয় হয়ে রয়েছে।[১][৬] পরের বছর ১১৫ হিজরিতে আল-বাত্তাল মুয়াবিয়া ইবনে হিশামের সাথে অভিযানে যান এবং এক্রোইনন ফ্রিজিয়া পর্যন্ত প্রবেশ করেন। কনস্টান্টাইন নামক একজনের অধীনে বাইজেন্টাইন সেনাবাহিনী মুসলিমদের বাধাদানের চেষ্টা করে। তবে আল-বাত্তাল তাকে পরাজিত ও বন্দী করেন।[১][৬][৭] আল-বাত্তালকে সর্বশেষ ৭৪০ খ্রিষ্টাব্দে বাইজেন্টিয়ামের বিরুদ্ধে উমাইয়া অভিযানের সময় দেখা যায়। এতে প্রায় দশ হাজার থেকে এক লক্ষ সৈনিক অংশ নেয়। মালাতিয়ার ডেপুটি গভর্নর মালিক ইবনে শুয়াইবের সাথে আবদুল্লাহ আল-বাত্তাল এতে অংশ নেন। আবদুল্লাহর অধীনে এতে বিশ হাজার ঘোড়সওয়ার ছিল। মূল সেনাদলের নেতৃত্বে থাকা সুলাইমান ইবনে হিশাম তাদের পেছনে অবস্থান নিয়েছিলেন। আল-বাত্তাল ও মালিকের বাহিনী এক্রোইনন পর্যন্ত পৌছায়। এখানে সংঘটিত এক্রোইননের যুদ্ধে তারা পরাজিত হন। বাইজেন্টাইনদের পক্ষে সম্রাট তৃতীয় লিও ব্যক্তিগতভাবে যুদ্ধে নেতৃত্ব দিয়েছিলেন। উভয় সেনাপতি যুদ্ধে নিহত হন এবং আরব বাহিনীর দুই তৃতীয়াংশ এতে ধ্বংস হয়।[১][৭][৮]


কিংবদন্তী
আবদুল্লাহ আল-বাত্তালের সামরিক জীবন খুব বেশি জানা না গেলেও তিনি অনেক জনপ্রিয় গল্পের চরিত্র হয় উঠেন এবং তার খ্যাতি বৃদ্ধি পায়। ১০ম শতাব্দী নাগাদ তিনি আরব-বাইজেন্টাইন যুদ্ধের একজন বীর হিসেবে পরিগণিত হন। আল-মাসুদি তাকে সম্মানার্থে বাইজেন্টাইন গির্জায় "চিত্রায়িত মুসলিম ব্যক্তি"দের অন্যতম বলে উল্লেখ করেছেন।[১] কনস্টান্টিনোপল অবরোধে তার অংশগ্রহণ ১০ম-১২শ শতাব্দীতে পারস্যের ইতিহাসবিদ বালামি ও আন্দালুসের সুফি ইবনে আরাবি কর্তৃক আদৃত হয়েছে।[১] ইবনে আসাকিরের (১১০৬-১১৭৫) সময় থেকে আবদুল্লাহ আল-বাত্তাল সম্পর্কিত ঐতিহাসিক তথ্যের সাথে বিভিন্ন গল্প যুক্ত হয়েছে। বাইজেন্টাইনরা তাদের সন্তানদের ভয় দেখাতে এই নাম ব্যবহার করত। এমোরিয়ামে দূতের ছদ্মবেশে তার প্রবেশ, বাইজেন্টাইন পরিকল্পনা উদ্ঘাটন, একটি মঠে আশ্রয় গ্রহণ, মঠের সন্ন্যাসিনী কর্তৃক বাইজেন্টাইন সৈনিকদের কাছ থেকে তাকে রক্ষা, পরে আবদুল্লাহ আল-বাত্তালের সাথে সন্ন্যাসিনীর প্রস্থান ও বিয়ে, শেষে যুদ্ধে মৃত্যু ও দাফনের সময় সম্রাট লিওয়ের উপস্থিতি এমন কাহিনী প্রচলিত ছিল।[১] অন্যদিকে আবদুল্লাহ আল-বাত্তালের সম্পর্কে বিভিন্ন কাল্পনিক ঘটনাগুলো অনেকে সমালোচনা করেছেন। ইবনে কাসির একে "অপরিপক্কদের জন্য উপযুক্ত এমন দুর্বল ও সন্দেহজনক বিষয়বস্তু" বলে গণ্য করতেন।[২]


আল-বাত্তালের কীর্তিকলাপ দুইটি বীরকাহিনীর উপজীব্য হয়েছে। এগুলো হল আরবি সিরাত দাত আল-হিমা ওয়া আল-বাত্তাল ("দিলহিমা ও আল-বাত্তালের গল্প") এবং তুর্কি মহাকাব্যিক সাইয়িদ বাত্তাল গাজি[১] এই দুইটি রচনা ১২শ শতাব্দীতে সম্পাদিত এবং একই আরবি উৎস থেকে আগত হলেও এদের মধ্যে কিছু পার্থক্য রয়েছে। তুর্কি গল্পে তুর্কীয় ও পারস্যের প্রভাব লক্ষ্য করা যায়। এতে শাহনামা ও আবু মুসলিমের গল্প থেকে বিভিন্ন অতিপ্রাকৃতিক উপাদান ব্যবহৃত হয়েছে।[৯] দুইটি গল্পের পটভূমি ৯ম শতাব্দীর মধ্যভাগ। এতে মালাতিয়া ও এর আমির উমর আল-আকতার সাথে তাকে সম্পর্কিত করা হয়েছে।[৯][১০] দিলহামা গল্পে বাইজেন্টাইনদের বিরুদ্ধে যুদ্ধে বনু কিলাবের বীর আল-সাহসাহ তার স্থান নিয়েছেন। এসব গল্পে আল-বাত্তালকে অডিসিউসের সমকক্ষ মুসলিম ব্যক্তি হিসেবে তুলে ধরা হয়েছে।[১১] ১১০২ খ্রিষ্টাব্দে মালাতিয়ার দানিশমেন্দ বিজয়ের পর তুর্কিরা আল-বাত্তালকে গ্রহণ করে এবং তিনি তুর্কি জাতীয় বীর ও এশিয়া মাইনর বিজয়ের প্রতীকে পরিণত হন। তার উপর রচিত গল্পগুলো (বাত্তালনামা) পুরো সেলজুক ও উসমানীয় যুগব্যাপী সম্পাদিত হয়েছে। লোককাহিনীতে তিনি একজন উল্লেখযোগ্য চরিত্র।[৯][১২] একটি ধর্মীয় গোষ্ঠী (বিশেষত আলেভি ও বেকতাশি গোষ্ঠীর মধ্যে) তাকে কেন্দ্র করে গড়ে উঠে। সেয়িতগাজিতে তার আনুমানিক সমাধি একটি গুরুত্বপূর্ণ তীর্থস্থানে পরিণত হয়। ২০শ শতাব্দীতেও সুদূর মধ্য এশিয়া থেকে তীর্থযাত্রীরা এখানে আসত।[৯][১৩]


উত্তর কামরূপ গণহত্যাকাণ্ড
উইকিপিডিয়া, মুক্ত বিশ্বকোষ থেকে
উত্তর কামরূপ গণহত্যাকাণ্ড (অসমীয়া: উত্তৰ কামৰূপৰ গণহত্যা) আদতে আসামে বাঙালি বিতাড়নের বঙাল খেদা-এরই অংশ৷[১][২] ৩রা জানুয়ারী ১৯৮০ খ্রিষ্টাব্দে নলবাড়ি জেলার সদর নলবাড়ি থেকে ১০ মাইল উত্তরে বরিকাডাঙা গ্রামে (বর্তমানে বাক্সা জেলা) প্রথম হিংসার আগুন ছড়িয়ে পড়ে৷ এই হিংস্রতার মুল উদ্দেশ্য ছিলো আসামে ভাষাগত ও ভাষাভিত্তিক ধর্মগত সংখ্যালঘু[১] বাঙালিদের ওপর আক্রমণ[১][১][২] ও বিতাড়ন৷ এই চাঞ্চল্যকর পরিস্থিতিতে যখন সংঘর্ষের ফলে বরিকাডাঙার একটি উচ্চ বিদ্যালয়ে বাঙালিবিদ্বেষী সদৌ অসম ছাত্র সন্থার মূলচক্রী সদস্য দিলীপ হুজুরীর মৃত্যু হয় তখন পরিস্থিতি আগুনে ঘি ঢালে৷ এরপর থেকে ধারাবাহিক ভাবে আশেপাশের গ্রামগুলিতে ও উত্তর কামরূপের বিভিন্ন জায়গাতে হেনস্থা ও হত্যাকাণ্ডের খবর আসতে থাকে৷
বাঙালিবিদ্বেষী আন্দোলন
ভারত বিভাগ তথা বাংলা ভাগের সময় ভারতে বিভিন্ন জায়গাতে জাতিবিদ্বেষ, ধর্মবিদ্বেষ ও গণহত্যা চরম পর্যায়ে পৌছায়৷ উত্তর কামরূপ গণহত্যাকাণ্ড তার মধ্যেই উল্লেখ্য বঙাল খেদা আন্দোলনের অংশ বলা যেতে পারে৷ আসামের বিশেষ করে বরাক উপত্যকা অঞ্চলে অসমীয়াদের দ্বারা বাঙালি হিন্দুদেরকে চরম ভাষাভিত্তিক ও সংস্কৃতিগত হিংস্রতার শিকার হতে হয়৷[৩]


বিক্ষিপ্তভাবে ১৯৮০ খ্রিষ্টাব্দে কামরূপ জেলার উত্তরাংশে (বর্তমানে মুলতঃ বাক্সা জেলা ও নলবাড়ি জেলাতে অবস্থিত) একাধিকবার ভাষাগত ও ধর্মগত সংখ্যালঘুদের গণহত্যা করা হয় যার সঠিক গণনা করা সম্ভব হয়নি৷[৪] একই ভাবে শিলাপাথর ও খয়রাবাড়ি গণহত্যাকাণ্ড ঘটে যা ছিলো সম্পুর্ণভাবে একটি বাঙালিবিদ্বেষী আন্দোলন৷


পটভূমি
আসাম প্রদেশে প্রায়শই বাংলাভাষীরা বহিরাগত বলে উপেক্ষিত হন ও বাংলাবিরোধী আন্দোলনের কেন্দ্র হয়ে ওঠেন৷[৫] আন্দোলনের শুরুতে পূর্ববঙ্গ থেকে আগত মুসলমান ছাত্র সম্প্রদায় ও এই আন্দোলনে যোগদান করেছিলো৷[৬] তারা নিজেদেরকে অসমীয়া বলে দাবী করেন ও অসমীয়াদের সাথে মিশে যাওয়ার জন্য নিজেদের নও অসমীয়া বলা শুরু করে, এর অর্থ নতুন অসমীয়া৷ ভারত বিভাজনের পর থেকে তারা নিজেদের বাঙালি অস্তিত্ব ভুলে অসমীয়া পরিচিতি নিতে থাকে৷ এভাবে নও অসমীয়াদের প্রভাবে আসামে ঐ অঞ্চলে অসমীয়া সংখ্যা নথি অনুযায়ী বৃদ্ধি পায় ও তারা হিন্দু-মুসলিম নির্বিশেষে বাঙালি পরিচিতিযুক্তদের বিরূদ্ধে হিংস্রতা ছড়াতে থাকে৷[৭] বিদ্রুপ হলো, সেই নও অসমীয়াদের সাথে মুলভাষী অসমীয়ারা যখন বিরূপ আচরণ করা শুরু করে তখন তারা বাঙালীবিদ্বেষী আন্দোলনের বিরোধীতা শুরু করে ও অসমীয়াদের সমর্থন দেওয়া বন্ধ করে দেয়৷ [৬]


হিংস্রতা ও ঘটনাবলী
একটি সূত্রে জানা যায়, আসাম ছাত্র সংগঠনের তরফ থেকে তিনদিন ব্যাপী বাংলা-বিরোধী আন্দোলনের তদারকি করতে আসে বরিকাডাঙার বাগানপাড়া উচ্চ বিদ্যালয়ে৷[৫][৭] অন্য সূত্রে, আসাম ছাত্র সংগঠন বরিকাডাঙাতে বাংলাবিরোধী আন্দোলনের জন্য অর্থসাহায্য তুলতে আসে৷[৭] বরিকাডাঙা গ্রামটি বাঙালী হিন্দু ও মুসলিম অধ্যুষিত, যার অধিকিংশ হিন্দুরাই ছিলেন শরণার্থী, ফলে স্বভাবতঃই তারা ছাত্র সংগঠনের ওপর ক্ষিপ্ত হয় ও সংঘর্ষের সূত্রপাত ঘটে৷


মান্দাই গণহত্যাকাণ্ড
উইকিপিডিয়া, মুক্ত বিশ্বকোষ থেকে
মান্দাই গণহত্যা হল ৮ ই জুন ১৯৮০ তারিখে আদিবাসীদের দ্বারা ভারতের ত্রিপুরা রাজ্যের আগরতলাযর কাছে মন্দাই গ্রামের বাঙালি হিন্দু গণহত্যার ঘটনা।সরকারী পরিসংখ্যান অনুযায়ী, মন্দাই গ্রামের ২৫৫ জন হিন্দুকে হত্যা করা হয়।তবে বিদেশী প্রেস, স্বাধীন সূত্র এবং প্রত্যক্ষদর্শীদের থেকে জানা যায় এই হত্যাকাণ্ডে প্রায় ৩৫০ থেকে ৪০০ হিন্দু বাঙালিকে হত্যা করা হয়। আক্রমণকারীরা বেশিরভাগ হিন্দু বাঙালিদের কে হত্যা করে তাদের মাথা কেটে ফেলে এবং তাদের অঙ্গগুলি ছিন্নভিন্ন করে। শিশুদের ও [১] গর্ভবতী মহিলাদের উপর অত্যাচার চালানো হয়। অমৃতা বাজার পত্রিকা মান্দাই হত্যাকাণ্ডকে বর্ণনা করে মি লাই গণহত্যার ছায়া হিসেবে। [২] অনেকের মতামত অনুসারে, ৯ জুন ভারতীয় সেনাবাহিনীর সেনাপতির মেজোর আর.রাজামানি উপস্থিতিতে, মায়াইয়ের হত্যাকাণ্ডটিও মান্দাই হত্যাকাণ্ডের অর্ধেক ভয়ানকর ছিল না। [৩]


পেক্ষাপট
আগরতলা থেকে ৩০ কিলোমিটার উত্তর-পূর্ব দিকে অবস্থিত মন্ডওয়ী একটি গ্রাম। জমির রেকর্ডে গ্রামের নাম মন্দাই নামে ভুলভাবে লেখা হয়েছিল। এই গ্রামটি বাঙালি হিন্দু ও ত্রিপুরা উভয় জনজাতি বাস করত।


ঘটনাবলী
৬ জুন রাতে স্থানীয় তিউজস (ত্রিপুরা উপজেলা যুবলীগ কমিটি) এবং টিএনভি নেতারা বাঙালি হিন্দুদের গণহত্যার একটি নীল নকশা তৈরি করেন। [৪] ৬ জুন রাতে, সশস্ত্র আদিবাসীরা বাঙালি হিন্দু এলাকাগুলো ঘিরে ফেলে । ৭ জুন সকালে, অগ্নিসংযোগ, সহিংসতা ও খুনের খবর ছড়িয়ে পড়তে শুরু করে। ফলে আদিবাসী এলাকাতে বসবাসকারী বাঙালি হিন্দুরা ভয় পায় এবং নিরাপত্তার জন্য বাড়ি-ঘর ছেড়ে চলে যেতে শুরু করে। হাজার হাজার বাংলা হিন্দু জাতীয় সড়কের দুইপাশে আশ্রয় নেয় সমস্ত কিছু হারিয়ে । জিরানিয়ার বিডিও, থেকে খায়রপুর স্কুলে একটি ত্রাণ শিবিরের খোলা হয় এবং বাঙালি হিন্দু শরণার্থীদের প্রাথমিক ত্রাণ সরবরাহ করা শুরু করে। পশ্চিম ত্রিপুরা জেলার জেলা ম্যাজিস্ট্রেট শঙ্কর নারায়ণকে সেই সময় এই ঘটনার কথা জানানো হয়েছিল এবং তিনি চিড়া ও গুরু সরবরাহ কথা জিরিয়ানিয়া বিডিওকে জিজ্ঞাসা করেন।


৭ জুন বিকেলে পরিস্থিতি খারাপ হয়ে যায়। সন্ধ্যাবেলায় জিরানিয়া ব্লকের বড় আকারে অগ্নিসংযোগ ও লুটপাটের খবর পাওয়া গেছে। ৭:০০ পিএম-এ শর্মা জেলা ম্যাজিস্ট্রেট অফিসে গিয়েছিলেন, যেখানে তিনি অতিরিক্ত জেলা ম্যাজিস্ট্রেট এম.এল. দাশগুপ্তকে পরিস্থিতি পরিদর্শনের জন্য নিয়োগ দিয়েছিলেন, যিনি সেনা বাহিনীতে দুটি ক্যাম্পের আবেদন করেছিলেন। সেনা ইউনিটগুলি শুধুমাত্র পতাকা মিছিলের আদেশ দিয়েছিল এলাকাতে। এদিকে শর্মার রিপোর্ট পাওয়া গেছে যে, চম্পকনগর এলাকায় পরিস্থিতি গুরুতর হয়ে ওঠে এবং দাঙ্গাগুলি বারামুরহাটে তীর্থযাত্রায় বাঙালি হিন্দু গ্রামে অগ্নিসংযোগ করে।


৮ জুন, সকাল ৩:০০ টা থেকে মান্দাইয়ের ল্যাম্পস ম্যানেজার সত্যেন্দ্র চক্রবর্তী এবং সচিন্দ্র সাহা সিপিআই (এম) নেতা বি.ড.ড. অফিস একটি রিপোর্ট পেশ করেন , যেখানে বলা হয় ৫০০ জন বেশি বাঙালি হিন্দু মারা যায় সশস্ত্র ত্রিপুরিদের আক্রমণের দ্বারা।বহু বাংলা হিন্দুরা মান্দাই পুলিশ চৌকিতে আশ্রয় নেন, যা অমানবিক।


সকালে ৬ টা , রাজস্থান আর্মড কনস্টেবলুলার একটি দল এবং ত্রিপুরা সশস্ত্র পুলিশ একটি প্লাটুন জিরেরিয়া থেকে মান্দাই দিকে অগ্রসর হয়। তাদের পথে তারা একটি সম্পূর্ণ গ্রামকে পুর্বা নোয়াবদিতে অগ্নিশিখায় পেয়েছিল। আগুন লাগার পর, তারা মন্ডাইয়ের দিকে এগিয়ে গেল। লামপ্স বিল্ডিং ব্যতীত তারা মান্দাই পর্যন্ত পৌছায়, সমস্ত ঘরবাড়ি ও ছাউনির পুরে ছাই হয়ে যায়। পুরো জায়গাটি রক্তের ভরা ছিল, কারণ তাদের বেশিরভাগই হত্যাকাণ্ডের শিকার হয়েছিল। পুলিশ চৌকিতে দুটি বাঙালি হিন্দু নারীরা জীবনানন্দ দেবের হাত ধরে মারা যায়। দুই ঘণ্টা পর আহতদের একটি ট্রাকে জি এন হাসপাতালে পাঠানো হয়েছিল।


ইউনাইটেড নিউজ অফ ইন্ডিয়ার বা ইউএনআই এর মতে, আক্রমণকারীরা ধর্ষিত নারীর যৌনাঙ্গে ধারালো অস্ত্র আঘাত করে।[৫]


তদন্ত
১৯৮০ সালের ৮ জুলাই স্বরাষ্ট্র মন্ত্রণালয় মন্দাই গণহত্যার তদন্তের জন্য দিনেশ সিং কমিটি গঠন করে।


খয়রাবাড়ি গণহত্যাকাণ্ড


৭ই ফেব্রুয়ারি ১৯৮৩ খ্রিস্টাব্দে আসামের খয়রাবাড়িতে বাঙালি হিন্দুদের ওপর নৃৃসংশ গণহত্যা খয়রাবাড়ি গণহত্যা নামে কুখ্যাত৷[১][২] অনুমান করা যায় ১০০-৫০০ জনকে হত্যা করা হয়েছিলো যদিও সরকারী কোনো সঠিক হিসাব নেই৷ [১][৩][৪]


প্রাক-নির্বাচন কার্যাবলী হিসাবে আসামের চর্চিত প্রাদেশিক রাজনৈতিক দলগুলি একত্রিত হয়ে বাঙালি হিন্দু অধ্যুষিত অঞ্চলগুলি ঘিরে ফেলে ও সমস্ত রকম সুযোগ-সুবিধা ও বহিঃসংযোগ ছিন্ন করে৷ এই বাঙালি হিন্দুরা ছিলো মূলতঃ দেশভাগের ফলে পূর্ব পাকিস্তান (বর্তমান বাংলাদেশ) থেকে আগত শরণার্থী৷ অসমীয়া বিচ্ছিন্নতাবাদীরা এই সমস্ত শরণার্থী উপনিবেশ ও বাঙালি অধ্যুষিত গ্রামগুলিকে আক্রমণের জন্য রাত্রবেলাকে চয়ন করেছিলো৷ আশ্চর্যজনকভাবে দু'সপ্তাহ ব্যাপী সমস্ত সংবাদমাধ্যম এই গুঢ় খবরটি প্রকাশ করেনি বা করতে দেওয়া হয়নি৷[৫] সাংবাদিক শেখর গুপ্তার সংবাদতথ্য থেকে জানা যায়, আসাম পুলিশ কর্মকর্তাদের বয়ানে গোহপুরের অসম গণহত্যার ক্ষতিকারক প্রভাবের কথা মাথায় রেখে পুলিশ প্রশাসন সময় থাকতে খয়রাবাড়ি হত্যাকান্ডকে বিফল করতে চাইলেও তা সম্ভব হয়নি, যা পুলিশি গাফিলতিকে প্রকাশ করে৷[৫] ভিন সম্প্রদায়ভুক্ত দুটি ভিনজাতির হিন্দুদের মধ্যে অন্তর্দ্বন্দ্ব ও তার চরম পর্যায় ও হত্যাকাণ্ডতে রাষ্ট্রীয় স্বয়ংসেবক সংঘের নেতারা অতঙ্কিত ও মর্মাহত হন৷


পটভূমি
দরং জেলার মঙ্গলদৈ মহকুমার অন্তর্গত মঙ্গলদৈ শহরের ২৫ কিলোমিটার উত্তরে অবস্থিত খয়রাবাড়ি হলো একটি বাঙালি হিন্দু অধ্যুষিত স্বাধীনতা-পরবর্তী উপনিবেশ৷[৬][৬] ভারতের স্বাধীনতার পূর্বে খয়রাবাড়ি অঞ্চলটি বাংলাভাষী মুসলিম সংখ্যাগরিষ্ঠ ছিলো, যারা প্রত্যেকেই পূর্ববঙ্গমুল বা পূর্ববঙ্গ থেকে আগত ছিলেন৷ দেশভাগের পরবর্তীকালে এই অঞ্চলে বসবাসরত বাঙালি মুসলমানরা পূর্ব পাকিস্তানে চলে যায় এবং পূর্ব পাকিস্তান থেকে শরণার্থী হয়ে আসা বাঙালি হিন্দুরা মুসলিমদের দ্বারা পরিত্যক্ত জায়গাগুলিতে নিজেদের নতুন বসতি গড়ে তোলে৷[১] যদ্যপি বাঙালি হিন্দুদেরকে ঐ জমির দলিলপত্র ও মালিকানা সরকারীভাবে প্রাপ্ত হয় না৷[৭] এভাবে শরণার্থী আগমনের ফলে অবস্থা কিছুটা এরকম হয় যে মঙ্গলদৈ অঞ্চলের অসমীয়া গ্রামগুলির মাঝে মাঝে বেশকিছু জায়গা বাঙালি প্রধান হয়ে ওঠে৷ কিছুক্ষেত্রে বাঙালি-অসমীয়ার মতানৈক্য ও বিরোধ দেখা যায়৷[১]


হত্যা-পরবর্তী ঘটনা
হত্যাকাণ্ডের ঘটনার পর হিন্দু জনপ্রতিনিধি গোষ্ঠী রাষ্ট্রীয় স্বয়ংসেবক সংঘ আইনজ্ঞ গুপ্তার থেকে সমগ্র তথ্য ও অসমীয়া হিন্দু ও বাঙালি হিন্দুর অন্তর্দ্বন্দ্বের কারণ জানার চেষ্টা করেন৷[৮] সংঘের নেতৃৃবৃৃন্দ বাঙালি হিন্দুদেরকে অসংরক্ষিত বলে আখ্যায়িত করেন ও অসমীয়া হিন্দুদের স্বধর্মীয়দের ওপর আক্রমণের তীব্রনিন্দা করেন৷ আইনজ্ঞ এই ঘটনাকে ধর্মের উপরে জাতিগত বিদ্বেষ হিসাবে চিহ্নিত করেন ও বাঙালি হিন্দু ও বাঙালি মুসলিমের মধ্যে অগভীর পার্থক্যকে এই গণহত্যার ঠুনকো প্রধান কারণ হিসাবে তুলে ধরেন৷[৮]


২০১৮ খ্রিস্টাব্দের ফেব্রুয়ারি মাসে আসামে গণআন্দোলন করে খয়রাবাড়ি গণহত্যা ও ১৯৮৩ তে গোরেশ্বর গণহত্যাতে নিহত ও ক্ষতিগ্রস্থ বাঙালি হিন্দুদের ঐ সমস্ত ক্ষতিপুরণের জন্য বরাদ্দ অর্থসাহায্য বাতিল করে দেওয়া হয়৷[৯][১০] ২০১৮ র নভেম্বরে রঙ্গিয়ার প্রশাসনিক বিচারকমন্ডলীর প্রধান ভবেশ কলিতা গণহত্যায় ক্ষতিগ্রস্থদের ক্ষতিপূরণ পুণরায় চালু করার ব্যবস্থা করেন৷[৯][১০]




শিলাপাথার গণহত্যাকাণ্ড
উইকিপিডিয়া, মুক্ত বিশ্বকোষ থেকে


শিলাপাথর গণহত্যাকান্ড (ইংরাজি: Silapathar massacre) হল ১৯৮৩ সালের ফেব্রুয়ারি মাসে আসামের অবিভক্ত লক্ষীপুর জেলার শিলাপাথর এলাকায় পূর্ব পাকিস্তানের থেকে দেশ ভাগের সময় চলে আসা বাঙালি শরণার্থীদের উপর ঘটে যাওয়া একটি ভয়ঙ্কর গণহত্যা। [১][২] গণহত্যাকান্ডে প্রায় পঞ্চাশ জন (৫০) বাঙালি নিহত হয়। অভিজ্ঞ সাংবাদিক সাবিয়া গোস্বামী স্মরণ করিয়ে দিয়েছেন যে, সরকারি সূত্রে জানা গেছে যে সংঘর্ষে হাজার হাজার মানুষ নিহত হয়েছে। [৩] এই আক্রমনের প্রথমিক লক্ষ্য ছিল বাঙালি ও হাজং গোষ্ঠি, যদিও অন্য উদ্বাস্তু গোষ্ঠি কম বেশি আক্রান্ত হলেও তারা প্রাথমিক লক্ষ্য ছিল না। কয়েক দিন পরে আক্রমণকারীরা দূরবর্তী এলাকার দিকে অগ্রসর হওয়ায় বেশ কয়েকটি সেতু ধ্বংস করে দেওয়া হয়েছিল।[৪] টেমপ্লেট:স্বাধীন ভারতে বাঙালিদের প্রতি আক্রমণ


পেক্ষাপট
১৯৬০-এর দশকে পূর্ব পাকিস্তানে অত্যাচারীর হয়ে হাজার হাজার বাঙালি পূর্ব পাকিস্তান থেকে পালিয়ে ভারতের পশ্চিমবঙ্গ, আসাম এবং অন্যান্য উত্তর-পূর্বাঞ্চলীয় রাজ্যগুলিতে শরণার্থী হিসেবে আশ্রয় নেয়। সেই সময় আসামের লক্ষীমপুর জেলার মধ্যে শিলাপাথর এবং অন্যান্য স্থানে কেন্দ্রীয় ও রাজ্য সরকারের দ্বারা বাংলা হিন্দু শরণার্থীদের বসতি স্থাপন করা হয়েছিল। শিলাপাথর এলাকায় কাকবরী, পানবাড়ী, অর্ণ্য রামনগর, অর্ণ্য তিরশী, খেরনি বাস্তি, সিমন সাপরি ও কঞ্চনকোণা গ্রামগুলি বাস করত বাংলার হিন্দু শরণার্থীরা।[৫] জয়পুর গ্রামের বসবাস করত হাজং শরণার্থীরা।[৫] বর্তমানে এই এলাকা ধেমাজি জেলার অধীনে।


১৯৮৩ সাল নাগাদ বাংলাভাষিরা শিলাপাথরের দুই দশক ধরে বসবাসকারী বাসিন্দা হয়ে উঠেছিল। তারা অঞ্চলের জাতিগত সংখ্যালঘু ছিল। এ অঞ্চলের প্রাচীনতম জনগোষ্ঠীর লোকেরা মাছ ধরার ফসল সংগ্রহের কাজ প্রায়শই তারা (শরণার্থীরা) করছিল।


হত্যাকাণ্ড
আক্রমণকারীরা কয়েকটি সেতু ধ্বংস করে ফেলেছিল যা দূরবর্তী এলাকার দিকে নিয়ে যায়। বন্দুক, বোমা, তীর-ধনুক দ্বারা গ্রামবাসীদের উপর আক্রমণ করে। গ্রাম গুলি মৃত্যপুরীতে পরিনত হয়েছিল। হামলাকারীরা ঘরবাড়ি, মালামাল এবং খাদ্যশস্যগুলি পুড়িয়ে দেয়। প্রত্যক্ষদর্শীদের মতে, হামলা শিশুদেরকে তাদের মায়ের হাত থেকে ছিনিয়ে নিয়ে আগুনে পুড়িয়ে দেয়। গ্রামবাসীরা আশ্রয়ের জন্য জঙ্গলের দিকে চলে যায়। তারা অনেক দিন ধরে খাদ্য বা আশ্রয় ছাড়া দিন কাটান।


হজং জন গোষ্ঠীরা সরাসরি লক্ষ্য ছিল না কিন্তু তারা বাঙালি হিন্দুদের গণহত্যার সাক্ষী ছিল। ঘটনার সময় তাদের গ্রাম পুড়ে যায় এবং তারা শরণার্থী শিবিরে আশ্রয় নেয়।


ভবিষ্যৎ ফল
আক্রমণকারীরা গ্রামে আগুন ধরিয়ে দেয়, এর পর যারা বেঁচে ছিল তারা অরুণাচল প্রদেশে পালিয়ে চলে যায়। [৬] পরে সরকার কিছু ত্রাণ শিবির স্থাপন করে। জঙ্গলে লুকিয়ে থাকা জীবিতরা ত্রাণ শিবিরে আশ্রয় নেয়।এই ঘটনার কয়েক মাস পরে সরকার কিছু টিন শীট এবং রেশন জীবিতদেরকে প্রদান করে এবং ত্রাণ শিবির ভেঙে দেয়। এর পর গ্রামবাসীরা তাদের ঘরবাড়ী পুনর্নির্মাণের জন্য কঠোর পরিশ্রম করেছিল। তবে গণহত্যার যারা ক্ষতিগ্রস্ত হয়েছিল তাদের জন্য সরকারের কোনো দীর্ঘমেয়াদি ত্রাণ ও পুনর্বাসন ব্যবস্থা করেনি।
গোরেশ্বর গণহত্যাকাণ্ড
উইকিপিডিয়া, মুক্ত বিশ্বকোষ থেকে


ভারতের অঙ্গরাজ্য আসামের কামরূপ জেলার গোরেশ্বরে (বর্তমানে বাক্সা জেলা) বাঙালি হিন্দুদের ওপর যে জাতিবিদ্বেষী গণহত্যা হয় তা গোরেশ্বর গণহত্যা নামে কুখ্যাত৷


পটভূমি
ভারতের স্বাধীনতা আন্দোলন সময়কালীন ও স্বাধীনতা পরবর্তীকালে আসাম রাজ্যে বিভিন্নভাবে শরণার্থী বাঙালি হিন্দুরা জাতিবিদ্বেষের শিকার হন৷ দেশভাগ চলাকালীন বিভিন্ন গণহত্যার পরবর্তী সময়ে সর্বাধিক উল্লেখ্য আন্দোলনগুলির মধ্যে একটি হলো আসামে বরাকে ১৯৬০ খ্রিস্টাব্দে সংঘটিত বাংলা ভাষার অধিকারের জন্য আন্দোলন৷ আসাম সরকার অসমীয়া ভাষাকে আসাম রাজ্যের একমাত্র সরকারী ভাষা হিসাবে নথিভুক্ত করার সিদ্ধান্ত নেন, ফলস্বরূপ বহুবছর বসবাসকারী ভূমিপুত্র বাঙালি জাতির লোক এর প্রতিবাদে গর্জে ওঠে ও আন্দোলনে নামে৷ বাঙালি জাতি অধ্যুষিত দক্ষিণ আসামের বরাক উপত্যকা অঞ্চল এই আন্দোলনের মুলকেন্দ্র হয়ে উঠলে অপরদিকে অসমীয়া জাতি অধ্যুষিত ব্রহ্মপুত্র উপত্যকা অঞ্চলে বাঙালিদের ওপর চরম দুর্ভোগ নেমে আসে৷


সাম্প্রদায়িক সহিংসতা
পরিকল্পনা
বিভিন্ন সূত্র অনুযায়ী জানা যায় ১৯৬০ খ্রিস্টাব্দের জুলাই মাসে শিবসাগরে অসমীয়া শিক্ষক সম্প্রদায়ের দ্বারা বাঙালিদের ওপর আক্রমণ ও বিতাড়নের জন্য একটি গোপন বৈঠক করা হয়৷ বৈঠক সফল হওয়ার পরদিন থেকেই ছাত্র সংগঠনের সহায়তাতে যোরহাট, ডিব্রুগড় অঞ্চলে জমায়েত হয়৷


হত্যাযজ্ঞ
১৯৬০ খ্রিস্টাব্দে ১৪ই জুলাই শিবসাগরে বাঙালিদের দোকান ও বাসভবন লুন্ঠন শুরু হয়৷ নিম্ন আসামের কামরূপ বিভাগের নওগাঁ জেলা ও পরে গোয়ালপাড়া অঞ্চলে গণহত্যা শুরু হয়৷ গোরেশ্বরের ২৫ টি গ্রামে এই লুন্ঠন ও হত্যালীলা সর্বাধিক হয়৷[৩] আইনজ্ঞ গোপালজি মহোত্রার সরকারী নথি অনুযায়ী সমগ্র অঞ্চলে চিরুনি তল্লাশি করে ৪০১৯ টি কুটির, ৫৮ টি বসতভীটা নষ্ট করা হয়৷[২][৪][৫] পুলাশ কমিশনারের মতে অন্ততঃ ৯ জনের মৃৃত্যু হয় ও বহুজন আহত হম৷ মোটামুটি ১০০০ জন বাঙালি রাতারাতি ঐ অঞ্চল ত্যাগ করেন৷


পরবর্তী ঘটনা
সর্বাধিক ঘৃৃণ্য হিংস্রতা জুলাই ও সেপ্টেম্বর মাসে দেখা যায়, এই সময় আশ্রয়ের খোঁজে প্রায় ৫০,০০০ বাঙালি আসাম-বাংলা সীমানা অতিক্রম করেন৷ পশ্চিমবঙ্গের তৎকালীন মুখ্যমন্ত্রী ডাঃ বিধানচন্দ্র রায় মহাশয় ভারতের প্রধানমন্ত্রীকে এই বিষয়ক পত্র লেখেন ও দ্রুত নিষ্পত্তি চান৷ পত্রানুসারে ৫ থেকে ১১ই জুলাইয়ের মধ্যে অন্ততঃ ৪০০০ বাঙালি হিন্দু ভূমিচ্যুত হয়ে পশ্চিমবঙ্গে আসেন৷ ৩১শে জুলাইয়ের পর থেকে এর পরিমান বাড়তে থাকে ও তা আগস্টের শেষে ৪৫-৫০,০০০ এ পৌঁছে যায়৷


বাগবেড় গণহত্যা
উইকিপিডিয়া, মুক্ত বিশ্বকোষ থেকে


বাগবের গণহত্যাকাণ্ড হল ২০০০ সালের ২২ মে নিরস্ত্র বাঙালি হিন্দু শরণার্থীদের ওপর এনএলএফটি খ্রিস্টান জঙ্গিদের দ্বারা সংঘটিত গণহত্যাকাণ্ডের ঘটনা। ওই দিন বাঘবের শরণার্থী শিবির থেকে পালিয়ে যাওয়ার সময় ২৫ জন বাঙালি হিন্দুকে হত্যা করা হয়েছিল।


পটভূমি
ত্রিপুরা রাজ্যের পশ্চিম ত্রিপুরা জেলার কল্যাণপুর থানার একটি গ্রাম বাগবের। এটি পশ্চিম গিলতলীতে পুলিশ স্টেশন থেকে প্রায় ১ কিলোমিটার দূরত্বে অবস্থিত।[১] ২০০০ সালের মে মাসে চলমান জাতিগত দাঙ্গার সময় বাগবের একটি শরণার্থী ক্যাম্পে কয়েক হাজার বাঙালি হিন্দু আশ্রয় নেয়। [২] ক্যাম্পটি নিরঞ্জন সরদারপাড়া সিনিয়র বেসিক স্কুল-এ অবস্থিত ছিল।


ঘটনাবলী
২০ মে বিকেলে বিকাল ৫টার দিকে প্রায় ৬০ এনএলএফটি জঙ্গিদের একটি আগ্নেয়অস্ত্রে সশস্ত্র দল বাগবের গ্রামে হামলা চালায়।[৩] স্থানীয় সিপিআই (এম) নেতা আজয় ঘোষের বাড়িতে তারা গ্রেনেড ছুড়ে। হামলার খবর শুনে নিরঞ্জন সরদারপাড়া স্কুলের আশেপাশে আশ্রয় নেয়া শরণার্থীরা কাঞ্চনপুরের দিকে পালিয়ে যেতে শুরু করে। উদ্বাস্তুদের পালিয়ে যাওয়া দেখে, এনএলএফটি জঙ্গিরা তাদের ওপর বন্দুকগুলি ছুড়ে। তিন উদ্বাস্তু অবিলম্বে নিহত হয়। এরপর জঙ্গিরা শরণার্থী ক্যাম্পে বন্দীদের লক্ষ্যবস্তু করেছিল, যেখানে তারা ১৬ জনকে হত্যা করেছিল এবং কয়েকজনকে আহত করেছিল। গণহত্যা সংঘটিত হওয়ার সময় বাগবের সিআরপিএফ অফিসাররা কোন প্রতিবাদ করেনি। [৪] ১৯ জন বাঙালি হিন্দু এই স্থানে নিহত হন এবং অন্যরা গুরুতরভাবে আহত হন। তাদের মধ্যে ছয়জন পরে মারা যান।


পরবর্তী ঘটনা
২১ মে সকাল সাড়ে ১১টার দিকে কল্যাণপুর থানায় রাতিয়া-দুর্গাপুরে তিনটি বাঙালি হিন্দুকে হত্যা করে সন্দেহভাজন এনএলএফটি বিদ্রোহীরা। তারপর বিদ্রোহীরা কয়েকটি বাড়িতে অগ্নিসংযোগ করে।[১]


গণহত্যার পর কল্যাণপুরের পাঁচটি গ্রাম পঞ্চায়েত থেকে ৩৩৩ পরিবারকে উত্তর কল্যাণপুর গ্রাম পঞ্চায়েতের অধীনে অমর কলোনিতে স্থানান্তরিত করা হয়। প্রতিটি পরিবারের তাদের বাড়ি নির্মাণের জন্য ২৪ টন এবং ২০০০ রুপি নগদ প্রতিশ্রুতি দেওয়া হয়েছিল। যাইহোক, উত্তর কল্যাণপুর গ্রাম পঞ্চায়েত থেকে কোনও ঋণ গ্রহণ করার অধিকার তাদের ছিল না।


হোজাই গণহত্যাকাণ্ড
উইকিপিডিয়া, মুক্ত বিশ্বকোষ থেকে
হোজাই গণহত্যা আসামের হোজাই জেলার সদর ও তার পার্শ্ববর্তী এলাকাতে ঘটে যাওয়া একটি গণহত্যা৷ মুলতঃ বাঙালি হিন্দু সম্প্রদায়, যারা ভারত বিভাজনকালে পূর্ব পাকিস্তান থেকে শরণার্থী হয়ে আশ্রয় নিয়েছিলো তারাই ছিলো এই গণহত্যার শিকার৷[১] সরকারী মতে ১০০-এর অধিক বাঙালি হিন্দুকে এই গণহত্যার শিকার হতে হয়েছিলো৷ আক্রমণকারীরা ছিলেন জাতিতে অসমীয়া ও ধর্মে হিন্দু৷ প্রাথমিকভাবে একজন ফটোশপের মালিক ও ক্রেতার মধ্যে বচসা বাঁধলেও এই সামান্য কারণে ১৯৯৩ খ্রিষ্টাব্দে ঘটে যায় নির্মম এই বাঙালি হত্যাকাণ্ড৷


নিচলামারি গণহত্যাকাণ্ড
উইকিপিডিয়া, মুক্ত বিশ্বকোষ থেকে


৩০শে ডিসেম্বর ১৯৯৭ খ্রিষ্টাব্দে রাষ্ট্রীয় বোরোল্যান্ড গণতান্ত্রিক মোর্চা সংগঠনের বন্দুকবাজরা ১২ জন বাঙালি হিন্দুকে দরং জেলার নিচলামারিতে (বর্তমানে ওদালগুরি জেলা) গুলি করে হত্যা করে চাঞ্চল্য ছড়ায় যা নিচলামারি গণহত্যাকাণ্ড নামে কুখ্যাত৷[১][২] মৃৃতদের মধ্যে ছিলেন ৬ জন নারী একজন ৬ মাস বয়সী শিশু এবং ৫ জন পুরুষ৷ তার পরের দিন ৩১শে ডিসেম্বর একই মোর্চা সংগঠন পার্শ্ববর্তী অন্য একটি গ্রামে পুণরায় বাঙালিদের ওপর আক্রমণ করে ফলে সেখানেও ৯ জন বাঙালি প্রাণ হারায়৷


পটভূমি
ভারতীয় যুক্তরাষ্ট্র থেকে আলাদা স্বায়ত্তশাসিত বোরোল্যান্ড গঠনের ঐক্য বাস্তবায়িত করতে না পেরে ১৯৯৩ খ্রিষ্টাব্দে পূর্বতন বোরো নিরাপত্তা দলটি রাষ্ট্রীয় বোরোল্যান্ড গণতান্ত্রিক মোর্চা নামে পরিবর্তিত হয়৷ খ্রিস্টান প্রধান এন.ডি.এফ.বি.(রা.বো.গ.মো.) বোরোঅধ্যুষিত অঞ্চলগুলিতে ভাষাগত সংখ্যালঘু বিশেষত বাঙালিদেরকে লক্ষ্য বানাতে থাকে৷ তারা হিন্দুপ্রধান বোরো সংগঠন বোরো জনমুক্তি ব্যাঘ্র বাহিনীর (বি.এল.টি.এফ) সদস্যদের ও লক্ষ্য বানায়৷ এমতাবস্তায় বাঙালি সংগঠনগুলির সাথে বি.এল.টি.এফ জোট বাঁধে ও এন.ডি.এফ.বি. থেকে বাঙালি হিন্দুদের রক্ষার্থে চুক্তি করা হয়৷ এরকম চলতে থাকাতে দরং জেলার নিচলামারিতে (বর্তমানে ওদালগুরি জেলা) এন.ডি.এফ.বি-এর সদস্যরা বাঙালি সংগঠনগুলির ওপর ক্ষিপ্ত হয় ও পরিকল্পনা মতো ৩০শে ডিসেম্বর ১৯৯৭ খ্রিষ্টাব্দে বাঙালিদের ওপর সশস্ত্র হামলা করা হয়৷


হত্যাকাণ্ড
৩০শে ডিসেম্বর ১৯৯৭ খ্রিষ্টাব্দে ভারতীয় প্রমাণ সময় রাত ৮ টা নাগাদ এন.ডি.এফ.বি এর সশস্ত্র যোদ্ধাদের একটি দল নিচলামারি এলাকাতে প্রবেশ করে৷ তারা ৪ টি বাঙালি হিন্দু পরিবারের মোট ১৫ জন সদস্যকে বাড়ি থেকে বের করে নিয়ে আসে ও অগ্নিসংযোগ ঘটায়৷ এক ছয় মাসের শিশু ও ছয়জন মহিলাসহ বারোজন তৎক্ষণাৎ মৃৃত্যুমুখে পতিত হয় ও বাকী তিনজন গুরুতর আহত হয়৷[৩] গণহত্যার পরের দিন স্থানীয়রা বিক্ষোভে তৎকালীন আসামের মুখ্যমন্ত্রী প্রফুল্ল কুমার মহন্ত আতঙ্কিত গ্রাম পরিদর্শনে আসেন ও মৃৃতদেহগুলি ময়নাতদন্তের জন্য প্রশাসনের হাতে তুলে দেওয়ার বন্দোবস্ত করেন৷


তিনসুকিয়া গণহত্যা
উইকিপিডিয়া, মুক্ত বিশ্বকোষ থেকে


২০১৮ সালের ১ নভেম্বর সন্দেহভাজন ইউনাইটেড লিবারেশন ফ্রন্ট অব আসাম (স্বাধীন) বা আলফা (স্বাধীন) জঙ্গিরা আসামের তিনসুকিয়া জেলার খেরবাড়ি গ্রামের কাছে ব্রহ্মপুত্র নদীর তীরে পাঁচ জন বাঙালি হিন্দুকে হত্যা করে। আসামের মুখ্যমন্ত্রী সর্বানন্দ সোনোওয়াল এই গণহত্যার নিন্দা করেন। পশ্চিমবঙ্গের মুখ্যমন্ত্রী মমতা বন্দ্যোপাধ্যায়ও এই গণহত্যার তীব্র নিন্দা করে এই হত্যাকাণ্ডের জন্য এনআরসি কর্মসূচিকে দায়ী করেন।


প্রেক্ষাপট
১৩ অক্টোবর আলফা (ইন্ডিপেনডেন্ট) গুয়াহাটিতে একটি নাতিতীব্র বোমা বিস্ফোরণ ঘটিয়ে এনআরসি কর্মসূচিতে নাম না ওঠা বাঙালি হিন্দু শরণার্থীদের নাগরিক তালিকা থেকে বাদ দেওয়ায় প্রতিবাদী বাঙালি হিন্দু সংগঠনগুলির হুমকি দেয়।[১] আলফা দাবি করে বাঙালি হিন্দু সংগঠনগুলি আসামের স্থানীয় অধিবাসীদের স্বার্থবিরোধী কাজ করছে এবং আসামের বিরুদ্ধে ষড়যন্ত্র করছে।


গণহত্যা
২০১৮ সালের ১ নভেম্বর সন্ধ্যাবেলা খেরবাড়ি গ্রামে ছয়-সাতজন বাঙালি হিন্দু যুবক একটি দোকানে বিশ্রাম করছিলেন এবং লুডো খেলছিলেন। সন্ধ্যে সাড়ে আটটা নাগাদ পাঁচ-ছয় জন অপরিচিত বন্দুকবাজ সেখানে উপস্থিত হয় এবং সেই যুবকদের ঘিরে ধরে। তাদের নিয়ে যাওয়া হয় ধোলা-সাদিয়া সেতুর থেকে প্রায় ছয় কিলোমিটার দূরে ব্রহ্মপুত্র নদীর তীরে। বন্দুকবাজেরা সেই যুবকদের একটি সারে বসতে বাধ্য করে। ৮টা ৫৫ মিনিট নাগাদ সেই বন্দুকবাজেরা পয়েন্ট ব্ল্যাঙ্ক রেঞ্জ থেকে সেই যুবকদের উপর গুলি বর্ষণ করে। সাতজনের মধ্যে দু'জন সেখানেই মৃত্যুবরণ করেন। অপর দু'জন সংকটজনকভাবে আহত হন। তাদের হাসপাতালে নিয়ে যাওয়া হয়।


তিনসুকিয়া গণহত্যা কাণ্ডে মৃতদের মধ্যে অনন্ত বিশ্বাস (১৮), অবিনাশ বিশ্বাস (২৩) ও শ্যামলাল বিশ্বাস (৬০) একই পরিবারের সদস্য। অপর দু'জনের নাম সুবল দাস (৬০) ও ধনঞ্জয় নমশূদ্র (২৩)। আহত ব্যক্তির নাম সহদেব নমশূদ্র।


প্রতিক্রিয়া
আসামের মুখ্যমন্ত্রী সর্বানন্দ সোনোওয়াল এই গণহত্যার নিন্দা করেন। শিলচরের সাংসদ সুস্মিতা দেবও এই গণহত্যার নিন্দা করেন।[৪] পশ্চিমবঙ্গের মুখ্যমন্ত্রী মমতা বন্দ্যোপাধ্যায় এই হত্যাকাণ্ডের তীব্র নিন্দা করে এর জন্য এনআরসি প্রক্রিয়াকে দায়ী করেন।


সর্বভারতীয় তৃণমূল কংগ্রেস এই গণহত্যার প্রতিবাদে ২ অক্টোবর দুপুর ১টায় কলকাতায় একটি প্রতিবাদ মিছিলের আয়োজন করে। লোকসভা সাংসদ অভিষেক বন্দ্যোপাধ্যায় এই মিছিলের নেতৃত্ব দেন। যাদবপুর অঞ্চলের ৮বি বাস স্ট্যান্ড থেকে শুরু হয়ে মিছিল শেষ হয় হাজরা মোড়ে। সেখানে আয়োজিত জনসভাতেও অভিষেক বন্দ্যোপাধ্যায় "বিজেপি-শাসিত রাজ্যগুলিতে নিরাপরাধ বাঙালিদের নৃশংস হত্যাকাণ্ডের নিন্দা" করেন। তৃণমূল কংগ্রেস উত্তর ও দক্ষিণবঙ্গের বিভিন্ন অঞ্চলে প্রতিবাদ মিছিলের ঘোষণা করে। অন্যদিকে অল আসাম বেঙ্গলি ইউথ স্টুডেন্টস ফেডারেশন ১২ ঘণ্টার তিনসুকিয়া বনধের ডাক দেয়।


কমলনগর হত্যাকাণ্ড
উইকিপিডিয়া, মুক্ত বিশ্বকোষ থেকে


১৪ই আগস্ট ২০০৩ খ্রিস্টাব্দে ত্রিপুরার কমলনগর গ্রামে ১৪ জন নিরস্ত্র বাঙালি হিন্দুকে নিখিল ত্রিপুরা ব্যাঘ্র বাহিনীর বিদ্রোহী বন্দুকবাজরা গুলি করে হত্যা করে যা ত্রিপুরা কমলনগর গণহত্যাকাণ্ড নামে কুখ্যাত৷


পটভূমি


১৯৪৯ এর পরবর্তী সময়ে ত্রিপুরাতে বাঙালি তথা বাঙালি হিন্দুদের ওপর বিভিন্ন হামলার দায়ভার এ.টি.টি.এফ. নিয়ে এসেছে৷ ২০০৩ খ্রিস্টাব্দে মে মাসে ৩০ জন বাঙালি হত্যার পেছনে রাষ্ট্রীয় ত্রিপুরা জনমুক্তি মোর্চা ও এ.টি.টি.এফ. এর নাম জড়িত৷


কমলপুর গ্রামটি পশ্চিম ত্রিপুরা জেলার কল্যাণপুর থানার অধীনস্থ ও আগরতলা-খোয়াই সড়কের ওপর অবস্থিত৷[১] এটি জনবিরল ও আম-কাঁঠালগাছে পরিপূর্ণ গ্রাম, যেখানে মুলত হতদরিদ্র বাঙালি হিন্দু কৃষকদের বসবাস,[১] অধিকাংশ বাড়িই মাটির ও বিদ্যুৎ সংযোগ অপ্রতুল৷[২] গ্রামের বেশকিছু আবাসিক ২০০০ খ্রিস্টাব্দের মধ্যে নিরাপত্তারক্ষীর ভয়ে গ্রাম ছেড়ে কল্যাণপুর এলাকাতে বসতি গড়েছে৷


হত্যাকাণ্ড
২০০৩ খ্রিস্টাব্দে প্রাক-স্বাধীনতা দিবস উৎযাপন কালে রাত ৯:৪৫ নাগাদ নিখিল ত্রিপুরা ব্যাঘ্র বাহিনী কমলনগর গ্রামে হামলা চালায়৷ হামলাকারীরা প্রথমে পুরো গ্রাম ঘিরে ফেলে ও ঘরে অগ্নিসংযোগ করে দেয়৷ ফলে বাসরতরা ঘর থেকে বেরিয়ে আসার চেষ্টা করে ও তখনই বন্দুকবাজরা তাদের উদ্দেশ্য করে এলোপাথারি গুলি চালাতে থাকে৷ পরে তারা ঘর থেকে লুক্কাইতদের ও বের করে আনে৷


হামলাকারীরা সেখানে মোটামুটি আধঘণ্টা যাবৎ অত্যাচার চালাতে থাকে৷[৩] অপ্রকাশিত সূত্র থেকে জানা যায় পার্শ্ববর্তী ত্রিপুরী গ্রামগুলি থেকে বন্দুকবাজরা বিভিন্নভাবে সাহায্য পেতে থাকে৷[২] একই পরিবারের সাতজন সদস্য সহিত মোট চৌদ্দজনকে হত্যা করা হয় ও বহুলোক আহত হয়৷ পুলিশ সুপার টি.বি. রায় তৎক্ষণাৎ গ্রামে এসে উপস্থিত হন ও পরিস্থিতি নিয়ন্ত্রণে আনেন৷


ঘটনা পরবর্তী প্রভাব
কমলনগর হত্যাকাণ্ড-এর খবর ছড়িয়ে যাওয়ার সাথে সাথে কল্যাণপুর থানা সহ সমগ্র এলাকাতে চাঞ্চল্য ছড়িয়ে পড়ে৷ প্রায় ৩০০ নিঃস্ব বাঙালি হিন্দু পরিবার কমলপুর ও আশেপাশের নিজবাস ছেড়ে কমলপুর উচ্চ বিদ্যালয়ে আশ্রয় নেয়৷ ত্রিপুরী উপজাতিভুক্ত সরকারী চাকুরীরত, ছাত্র, মহিলা ও চিকিৎসাধীন সকলেই আগামী সময়ে ধেয়ে আসা বিপত্তির কথা মাথায় রেখে ঐ অঞ্চল ছেড়ে পালিয়ে যায়৷ স্থানীয়রা রাস্তা অবরোধ করে ও স্থায়ী নিষ্পত্তি চেয়ে আন্দোলনে নামে৷ কমলনগরের পরিস্থিতি পর্যালোচনে যাওয়া পাঁচজন মন্ত্রীসদকে আটক করেন স্থানীয়রা৷


তদন্ত
পরের দিন, প্রত্যক্ষদর্শী একজন কল্যাণপুর থানাতে সমস্ত ঘটনা নথিভুক্ত করেন৷ ৫ই জানুয়ারী ২০০৯ খ্রিস্টাব্দে পশ্চিম ত্রিপুরা জেলার জিরানিয়া উপজেলার পুলিশ কর্মকর্তার হাতে এ.টি.টি.এফ. এর দুজন মাইকেল ও রয়্যাল দেববর্মা আত্মসমর্পণ করে৷[৫] পুলিশ প্রশাসন ৩৮ জনের সাক্ষ্যদানের ভিত্তিতে তদন্তের মাধ্যমে চৌদ্দ জনের বিরূদ্ধে খোয়াই আদালতে চার্জশিট গঠন করেন৷ তদন্ত শেষে ধৃত ১৭ জনের মধ্যে কার্তিক দেববর্মা, ব্রজেন্দ্র দেববর্মা, অশোক দেববর্মা দোষী সাব্যস্ত হয় ও যাবজ্জীবন কারাদন্ড পায়, বাকী ১৪ জনকে প্রমাণের অভাবে খালাস করে দেওয়া হয়৷


বড়োল্যান্ড গণহত্যা, ২০১৪
উইকিপিডিয়া, মুক্ত বিশ্বকোষ থেকে


ভারতের উত্তর পূর্বে অবস্থিত আসাম রাজ্যের বোরোল্যান্ড প্রশাসনিক বিভাগে ২০১৪ খ্রিষ্টাব্দে ১লা মে মধ্যরাত থেকে ৩রা মে অবধি বাঙালি মুসলমান সম্প্রদায়ের ওপর ধারাবাহিকভাবে হামলা ও হত্যাকাণ্ড চলতে থাকে৷ নির্দিষ্টভাবে হামলাকারীর আন্দাজ না করতে পারলেও ইংতি কথর সংবিজিতের নেতৃৃত্বে রাষ্ট্রীয় বোরোল্যান্ড গণতান্ত্রিক মোর্চা সংগঠনটিকে সন্দেহ করা হয়৷[২][৫] ২০১৪ আসাম নির্বাচনে রা.বো.গ.মো. কে নির্বাচিত না করা ছিলো এই হামলার মুল কারণ৷


পটভূমি
বোরো জনগোষ্ঠী হলো আসাম রাজ্যের আদিবাসী ও দেশজ জনজাতির মধ্যে একটি৷ আসামের ৩ কোটি জনসংখ্যার ৫ শতাংশ লোক এই জনজাতিভুক্ত৷ সমগ্র উত্তর পূর্ব ভারতই বিভিন্ন ছোটো বড়ো দেশজ বা বহিরাগত জনগোষ্ঠীর বিচরণক্ষেত্র৷ ২০১৪ সালে মে মাসের পরাস্থিতি কিছুটা এরকম ছিলো যে, ১২ই মে লোকসভা ভোটের শেষ পর্বের নির্বাচন ও তার ফলাফল প্রকাশ পাবে ১৬ই মে তারিখে৷


আক্রমণের ছক
প্রথম পর্বে, ১লা মে ভারতীয় প্রমাণ সময় আনুমানিক রাত ৭:৩০ নাগাদ আসামের বাক্সা জেলার নরসিংহবাড়ি গ্রামে প্রথম বাড়িতে অগ্নি সংযোগ করা হয় ও ৩ জন মহিলার মৃৃত্যুসহ আরো দুজন আহত হন৷ সূত্র অনুযায়ী হামলাকারীরা সাইকেল আরোহী ছিলেন৷


দ্বিতীয় পর্বে, পরের দিন ২রা মে তারিখে অপর একটি হামলাকারী দল কোকড়াঝাড় জেলার বালাপাড়া গ্রামে বাড়িতে অগ্নিসংযোগ ঘটায়, ফলস্বরূপ ৭ জন প্রাণ হারান৷


তৃতীয় পর্বে, ঐ একই দিনের সন্ধ্যাবেলায় অন্য আরেকটি হামলাকারী দল বাক্সা জেলার মানস জাতীয় উদ্যানের নিকট ৩০ টি ঝুপড়িতে আগুন ধরায় ফলে ১২ জন মৃৃত্যুবরণ করেন৷[৪]


৩রা মে তেজপুর জঙ্গলের নিকট চারজন সন্দেহভাজন পুলিশের ওপর আক্রমণ করে৷ তৎক্ষণাৎ পুলিশের গুলিতে দুজন আহত হলেও বাকী দুজন পালিয়ে যায়৷ পরে ওদালগুরি জেলাতে পুলিশ আরো এক সন্দেহভাজনকে গুলি করে ও গ্রেনেড সহ বন্দুক উদ্ধারে সফল হয়৷


তদন্ত
পুলিশ প্রশাসন ৮ জন বনদপ্তররক্ষী সহ আরো ২২ জন সন্দেহভাজনকে হত্যাকাণ্ডে জড়িত থাকার সন্দেহে ও তদন্তের স্বার্থে গ্রেপ্তার করে৷[৭] আসাম সরকার তাদের রাষ্ট্রীয় তত্ত্বানুসন্ধান সংস্থা (এন.আই.এ) এর হাতে তাদের তুলে দেওয়ার সিদ্ধান্ত নেন৷


ঘটনা-পরবর্তী
নিরাপত্তা বিষয়ক
হামলার নৃৃসংশতার কারণে কোকড়াঝাড় জেলার ডুরামারি ও দোতোমা অঞ্চলগুলি থেকে বহু মুসলিম তাদের ঘর ছেড়ে পালিয়ে যাওয়ার চেষ্টা করে৷ বোরোল্যান্ড ক্ষেত্রীয় পরিষদের প্রধান হাগ্রামা মোহিলারি ঐসকল মানুষকে আশ্বস্ত করেন ও তাদের নিরাপত্তার প্রতিশ্রুতি দেন৷[৪] চিরাং জেলাতে ধরপাকর শুরু হয় ও কোকড়াঝাড় ও বাক্সা জেলাতে সন্দেহভাজন ও দুর্নীতির সঙ্গে যুক্তদের গুলি করার নির্দেশ দেওয়া হয়৷[২]


কোকড়াঝাড় জেলা ও বাক্সা জেলাতে সেনা জওয়ানরা টহল দিতে থাকে৷ দশজন অতিরাক্ত সি.আর.পি.এফ. দুটি জেলাতে মোতায়েন করা হয়৷[৪] কেন্দ্রীয় প্রতিরক্ষা মন্ত্রকের তরফ থেকে ১৫ স্তম্ভের ১৫০০ জন সেনা নিয়োগ করা হয়৷


প্রতিক্রিয়া


তৎকালীন আসামের মুখ্যমন্ত্রী তরুণ গগৈ সম্পুর্ণ ব্যাবস্থাপনা করেন ও শীর্ষ আধিকারাকদের সাথে বৈঠক করেন৷ বিরোধী দলগুলি তরুন গগৈ সরকারকে দুর্নীতি নিবারণে ব্যার্থ বলে দোষারোপ করে৷[২] তৎকালীন ভারতের প্রধানমন্ত্রী মনমোহন সিং এই হত্যাকান্ডকে দেশদ্রোহীতা ও ভীরুতার বলে অভিহিত করেন৷[১০]


এন.ডি.এফ.বি. এর প্রকাশিত বক্তব্যে তারা এই আক্রমণের সাথে জড়িত থাকার সন্দেহ নাকচ করে ও এটিকে বোরো জনগোষ্ঠীর সাথে বাঙালি মুসলমানদের বিরোধ সৃৃষ্টির জন্য আসাম সরকারের একটি ধূর্ত প্রয়াস বলে উল্লেখ করেন৷[৩][১১] মৃৃতদের পরিবার তাদের অন্যান্য সদস্যদের নিরাপত্তা ও ক্ষতিপূরণের জন্য আবেদন করে আসাম সরকার সেই দাবি পুরণের প্রতিশ্রুতি দেয়৷


কোকড়াঝাড় গণহত্যাকাণ্ড ২০১২
উইকিপিডিয়া, মুক্ত বিশ্বকোষ থেকে


২০১২ খ্রিষ্টাব্দের জুলাই মাসে উত্তর-পূর্ব ভারতের আসাম রাজ্যে স্থানীয় বোরো জনগোষ্ঠী ও বাঙালি মুসলমান সম্প্রদায়ের মধ্যে দাঙ্গা বাঁধে৷[২][৩][৪][৫][৬][৭][৮][৯] ২০শে জুলাই ২০১২ খ্রিষ্টাব্দে প্রথম দাঙ্গা বাধার খবর পাওয়া যায়৷[১০] ৮ই আগস্ট ২০১২ অবধি ৭৭ জনের মৃত্যুর খবর প্রকাশিত হয়[১১] এবং প্রায় ৪০০ টি পার্শ্ববর্তী গ্রাম থেকে মোট ৪ লক্ষ আতঙ্কিত মানুষ ২৭০ টি ত্রাণ শিবিরে আশ্রয় নিতে বাধ্য হয়৷[১২][১৩][১৩] সংবাদ সূত্র অনুযায়ী এগারো জন ব্যক্তি নিখোঁজ হয়ে যান৷[১৪][১৫]


২৭শে জুলাই ২০১২ খ্রিষ্টাব্দে আসামের মুখ্যমন্ত্রী তরুণ গগৈ দাঙ্গাপ্রভাবিত অঞ্চলগুলিতে সেনাবাহিনী মোতায়েন করতে বিলম্বের কারণে সংযুক্ত প্রগতিশীল জোট-এর ওপর দোষারোপ করেন৷[১৬] পরবর্তী দিন তৎকালীন ভারতের প্রধানমন্ত্রী মনমোহন সিং কোকড়াঝাড়ের শিবিরগুলি পরিদর্শন করেন ও এই ঘটনাটিকে ভারতের ইতিহাসের কলঙ্ক বলে দাবী করেন৷ ভারতের গৃৃহমন্ত্রী পালানিয়াপ্পন চিদম্বরম ৩০শে জুলাই সোমবার আক্রান্ত এলাকা পরাদর্শনে যান ও নিরাপত্তা, গৃহসংস্থান সহ পুণর্বাসনের সিদ্ধান্ত নেন৷[১৭]


বোরোল্যান্ড লোকসভা আসনের সদস্য সামসুমা কুঙ্গুর বৈসোমূতিয়ারী আসামের বাংলাদেশী অনুপ্রবেশকে এই হামলার মুল কারণ বলে উল্লেখ করেন৷[১৮]


উত্তর পূর্ব ভারতে আগস্ট ও সেপ্টেম্বর মাস ধারাবাহিকভাবে আসামের বিভিন্ন জায়গা থেকে জাতিবিদ্বেষ, গণহত্যা ও বহু মানুষের গৃৃৃহহারা হওয়ার খবর আরো চাঞ্চল্য ছড়ায়৷ ১৫ই সেপ্টেম্বর আলোচনাসভার বক্তব্য অনুযায়ী বিক্ষোভকারী জনজাতিদের দাবী অযাচিত বাংলাদেশী অনুপ্রবেশকারীদের চিহ্নিত করা ও আসাম থেকে বিতাড়ন৷


কোকড়াঝাড়ের দাঙ্গা
২০শে জুলাই ২০১২ খ্রিষ্টাব্দে কোকড়াঝাড়ের জয়পুরে জাতিগত বিদ্বেষের ফলে ৪জন বোরোর মৃৃত্যু বোবো জনগোষ্ঠী ও বাঙালি মুসলমানদের মধ্যে দাঙ্গা আরো চরম পর্যায়ে পৌঁছায়৷[১৯] প্রতিশোধ হিসাবে ২১শে জুলাই স্থানীয় বাঙালি মুসলিমদের ওপর আক্রমণ হয় ও দু'জনের মৃত্যুসহ বহুলোক আহত হন৷[১৯] পরের দিনের হামলাতে ৮০ জন মতো মারা যায় যার মধ্যে বেশিরভাগই ছিলেন বাঙালি মুসলমান এবং ৪ লক্ষ জন গৃৃহহারা হন৷[২০] কর্তব্যরত ভারতীয় সেনা জওয়ানদের সন্দেহভাজন দেখামাত্র গুলি করার নির্দেশ দেওয়া হয়৷


তদন্ত
৭ই আগস্ট ২০১২ খ্রিষ্টাব্দে ভারত সরকার সেন্ট্রাল ব্যুরো অফ ইনভেস্টিগেশনকে তদন্তের ভার দেওয়া হয়৷[২২] ১৯শে সেপ্টেম্বর সি.বি.আই.পাঁচ সন্দেহভাজনকে গ্রেপ্তার করে৷ প্রদীপ ব্রহ্ম, মহম্মদ হাসেম আলি, মহম্মদ আদম আলি শেখ, মহম্মদ হাসিম আলি রহমান, মহম্মদ কুরবান আলি শেখ, মহম্মদ ইমরান হুসেন এঁরা উপযুক্ত তথ্যপ্রমাণসহ গ্রেপ্তার হন৷[২৩] পরে আবারও তদন্তের পর ২০১২ হত্যাকাণ্ডের অন্যতম চক্রী কনস্টেবল মহিবুর ইসলাম ইলিয়াস রাতুল গ্রেপ্তার হন, যদিও তিনি পরে রেহাই পান৷


নেলি গণহত্যা
উইকিপিডিয়া, মুক্ত বিশ্বকোষ থেকে


নেলি হত্যাযজ্ঞ বা নেলি গণহত্যা ভারতের অসমে ১৯৮৩ খ্রিষ্টাব্দের ১৮ ফেব্রুয়ারি ছয়-ঘণ্টাব্যাপী সংঘটিত এক হত্যাযজ্ঞ। এই গণহত্যা কেড়ে নেয় নগাঁও জেলার ১৪টি গ্রামের[১]— আলিসিংহ, খুলাপাথর, বসুন্ধরি, বুগ্দুবা বিল, বুগ্দুবা হাবি, বর্জলা, বুতুনি, ইন্দুরমারি, মাটি পর্বত, মুলাধারী, মাটি পর্বত নং ৮, সিলভেতা, বর্বুরি এবং নেলির ২,১৯১ জন মানুষের[২] (বেসরকারি হিসেবে এই সংখ্যা ৫,০০০-এরও বেশি) জীবন। আক্রান্তদের অধিকাংশ ছিলেন বাংলাভাষী মুসলমান, যারা ঐ অঞ্চলে বেআইনিভাবে প্রবেশ করেছিলেন এমন অভিযোগ ছিল। ঐ অঞ্চল পরিভ্রমণকারী একদল গণমাধ্যম কর্মী এই ঘটনার সাক্ষী ছিলেন।[৩] পরবর্তীকালে শুভশ্রী কৃষ্ণান পিএসবিটি ইন্ডিয়া দ্বারা প্রযোজিত একটি তথ্যচিত্র তৈরি করেছিলেন। সেখানে এই ভয়াবহ হত্যাযজ্ঞে যারা প্রাণে বেঁচে গিয়েছিলেন তারা দেখিয়েছেন যে তাদের কাছে নাগরিকত্ব প্রমাণের নথি ছিল।[৪] এই হত্যাযজ্ঞ ছিল ১৯৮৩ সালের অসম আন্দোলনের (Assam Agitation) মধ্যবর্তি কুখ্যাত নির্বাচন চলাকালীন অনেকগুলো লোমহর্ষক ঘটনার মধ্যে অন্যতম।


প্রস্তাবনা
১৯৭৯ এর প্রথম দিকে অসমের মঙ্গলদৈ লোকসভা সমষ্টির সাংসদ হীরালাল পাটোয়ারির আকস্মিক মৃত্যু হয়। সেই শূন্য সংসদ আসন পূরণ করার জন্য সে বছরের শেষের দিকে সেই আসনে উপনির্বাচনের সিদ্ধান্ত নেয় ভারতের নির্বাচন কমিশন। একই সঙ্গে ঐ বছরের এপ্রিল মাস থেকে নতুন ভোটারদের ভোটার তালিকাতে নামভুক্তির কাজ আরম্ভ করে। মে মাস অব্দি এই ভোটার তালিকা সংশোধনের কাজ অব্যাহত ছিল। কিন্তু মে মাসের প্রথম সপ্তাহে ভোটার তালিকাতে প্রচুর অবৈধ বিদেশীর নাম ঢুকে গেছে বলে এক অভিযোগ উত্থাপিত হয়। বলা হয়, কংগ্রেস (আই) দল নিজের ভোটব্যাঙ্ক শক্তিশালী করতে কৌশলে সন্দেহজনক নাগরিকের নাম ভোটার তালিকাতে ঢুকিয়েছে। এই অভিযোগ উত্থাপন করে পুরো অসম কাঁপিয়ে তোলে সদৌ আসাম ছাত্র সংস্থা। এর আগে অসমে বিদেশী অনুপ্রবেশ থেকে শুরু করে বিভিন্ন সমস্যা সমাধানের দাবিতে সদৌ আসাম ছাত্র সংস্থা, সংক্ষেপে ‘আসু’ বিভিন্ন প্রতিবাদী কর্মসূচী রূপায়ণ করে আসছিল। অন্যদিকে সংসদে তখন ভারতীয় জনতা পার্টির নেতা অটল বিহারি বাজপেয়ী ১৯৭৯ এর আগেই অসম সহ সমগ্র উত্তর-পূর্বে বাংলাদেশীদের অবাধ অনুপ্রবেশ হচ্ছে বলে বক্তব্য রেখেছিলেন। সেই বক্তব্য অসমের একাংশ সচেতন ব্যক্তি, রাজনৈতিক নেতা এবং ছাত্র সংগঠনের নেতৃত্বকে আন্দোলনমুখী করে তোলে। এই অসম আন্দোলন নামে পরিচিত এবং এই আন্দোলনেরই বর্বরতম হত্যাকাণ্ড নেলি গণহত্যা।[৬][৭]


অসম আন্দোলন
১৯৭৫ থেকে ১৯৭৭ পর্যন্ত ২১ মাস ভারতে জরুরী অবস্থা চালু ছিল।[৮] ১৯৭৯ এর জরুরী অবস্থা পরবর্তী নির্বাচনে বহিরাগত ইস্যুকে কেন্দ্র করে আসু ব্রহ্মপুত্র উপত্যকার স্থানে স্থানে বিক্ষোভ সমাবেশ ইত্যাদি চালাতে থাকে। ২৭ জুন 'আসু'র উদ্যোগে গুয়াহাটী বিশ্ববিদ্যালয় চৌহদ্দিতে বহিরাগত সমস্যা নিয়ে অনুষ্ঠিত একটি সভায় অসমীয়া জাতীয়তাবাদী দল এই সমস্যার সমাধান না হওয়া পর্যন্ত অসমে নির্বাচন এবং জনগণনা বন্ধ রাখতে সরকারকে অনুরোধ জানায়। এর আগে ‘আসু’ অসমের তৎকালীন মুখ্যমন্ত্রী গোলাপ বরবরা'কে কয়েক দফা দাবি সংবলিত স্মারকপত্র প্রদান করেছিল। এমনকি তারা প্রধানমন্ত্রীকেও সত্তর দশকের মধ্য ভাগ থেকেই নানা দাবিতে স্মারকপত্র দিয়ে আসছিল। কিন্তু কেন্দ্রীয় সরকার সেই সব সমস্যা সমাধানের জন্যে বিশেষ কোনো পদক্ষেপ নেয় নি। ১৯৭৭ এ জরুরি অবস্থার পরে কেন্দ্রের সরকার বদল হলো। অসমেও সরকার বদল হলো। একই সময়ে অত্যন্ত শক্তিশালী ছাত্র সংগঠন সারা অসম ছাত্র সংস্থারও নেতৃত্ব বদল হলো। ‘আসু’র নেতৃত্বে এলেন প্রফুল্ল কুমার মহন্ত এবং ভৃগু কুমার ফুকন। মঙ্গলদৈ লোকসভা আসনের উপনির্বাচনকে কেন্দ্র করে উত্থাপিত বিদেশী নাগরিকের প্রশ্নটিকে ‘আসু’ নেতৃত্ব বড় করে তুলে ধরলেন। মঙ্গলদৈ লোকসভার ভোটার তালিকাতে বিদেশী নাগরিকের নাম অন্তর্ভুক্ত হয়েছে বলে নির্বাচন কমিশনের কার্যালয়ে হাজার হাজার অভিযোগ পত্র প্রেরণ করে। নির্বাচনী আয়োগ সেগুলো পরীক্ষা নিরীক্ষাও করেন। গুরুত্বপূর্ণ কথা এই যে নির্বাচন আয়োগও এই সব অভিযোগ-পত্রের ৬৪.২৮% সত্য বলে ঘোষণাও করে। অর্থাৎ প্রাথমিকভাবে নির্বাচন কমিশন স্বীকার করে নেয় যে প্রায় ৪৫,০০০ ভোটার এই চক্রে সন্দেহজনক নাগরিক।


১৯৭৯ সনের সেপ্টেম্বরে শ্রেণীবর্জন এবং ধর্ণা কার্যসূচী পালন করা হয়। এমন পরিস্থিতিতে মুখ্য নির্বাচন কমিশনার ১৯৭৮ সনের ভোটার তালিকা অনুসারে নির্বাচন অনুষ্ঠিত করার নির্দেশ দিলেন। তখন বিদেশী ভোটারের নাম থাকা ভোটার তালিকা ব্যবহার করে অসমে নির্বাচন অনুষ্ঠিত হতে না দিতে গণ আন্দোলন আরও জ্বলে ওঠে। রাজ্য জুড়ে নানা হিংসাত্মক ঘটনা ঘটতে শুরু করে। এরপর এই আন্দোলনের নেতারা একটি অসমীয়া জাতীয়তাবাদী রাজনৈতিক দল গঠন করার প্রয়োজন উপলব্ধি করেন। পরিশেষে ১৯৮৫ সনে তৎকালীন প্রধানমন্ত্রী রাজীব গান্ধী আন্দোলনকারীদের সাথে অসম চুক্তি বা আসাম একর্ড স্বাক্ষর করেন। অসমের গোলাঘাটে ১৯৮৫ সনের ১৪ অক্টোবর অসম গণ পরিষদ নামে একটি রাজনৈতিক দল আত্মপ্রকাশ করে এবং এই আন্দোলনের সমাপ্তি ঘটে।


১৯৮৩র নির্বাচন বয়কট
১৯৮০ সনের শেষ দিক থেকে কেন্দ্রীয় সরকার আন্দোলনের প্রতি কঠোর দৃষ্টিভঙ্গি গ্রহণ করতে থাকেন। নির্বাচনে মনোনয়ন পত্র দিতে যাওয়া প্রার্থীকে বাধাদান করতে গিয়ে ভৱানীপুরে ১৯৮০ সনের ১০ ডিসেম্বর খর্গেশ্বর তালুকদার নামে এক অসম আন্দোলনকারীর মৃত্যু হয়। ধীরে ধীরে জনসমর্থনো কমে আসতে থাকে এবং ১৯৮১ থেকে ১৯৮২ সন পর্যন্ত আন্দোলনের গতি স্থবির হয়ে পরে। কেন্দ্র সরকারের বিমুখতা রাজ্যের স্থানে স্থানে হিংসাত্মক ঘটনা সংঘটিত হতে ইন্ধন যোগায়। ১৯৮৩ সনে আসু নির্বাচন বয়কট করা সত্ত্বেও ভারতের নির্বাচন কমিশন রক্তক্ষয়ী নির্বাচন অনুষ্ঠিত করায় এবং কংগ্রেসের হিতেশ্বর শইকীয়া মুখ্যমন্ত্রী হন।[৯] নির্বাচন কমিশন প্রচুর কেন্দ্রীয় নিরাপত্তা বাহিনী আনিয়ে এই নির্বাচন অনুষ্ঠিত করে।[১০] তাৎপর্যপূর্ণভাবে এই আতঙ্কের পরিবেশের মধ্যেও ৩২% শতাংশ ভোট পরে। একাংশ লোক একে বিদেশীদের প্রতারণা বলে সাব্যস্ত করে। তারা ব্রহ্মপুত্র উপত্যকাতে বাঙালি হিন্দু এবং মুসলমান বসতি-প্রধান এলাকাগুলোই বিদেশীর বাসস্থান বলে চিহ্নিত করে। সেই প্রব্রজনকারী বা আভ্যন্তরীনভাবে স্থানান্তরিত (internally displaced) মানুষ যে এলাকাগুলো দখল করে বসতি স্থাপন করেছিলেন সেই এলাকাগুলো দখলমুক্ত করবার জন্যে একাংশ নেতা-কর্মীদের গোপন আহ্বান ছড়িয়ে দেয়া হয়। ধেমাজি জেলার বিভিন্ন গ্রামে হিন্দু বাঙ্গালিদের উপর হওয়া নৃশংস অত্যাচারের তথ্যপ্রমাণ আছে। অপরদিকে ইসলাম ধর্মাবলম্বী বাংলাভাষীদের বাংলাদেশী বলে দেগে দেওয়া সহজ। যার মূর্ত প্রতীক নেলি গণহত্যা।


হামলার বিবরণ
১৯৮৩ খ্রিষ্টাব্দের ১৭ ফেব্রুয়ারি দুই ট্রাকভর্তি পুলিশ কন্টিনজেন্ট বর্বরিতে আসে এবং সেখানকার অধিবাসীদের আশ্বস্ত করে যে, তারা আশেপাশে পাহারা দিচ্ছে এবং তাদেরকে পূর্ণ নিরাপত্তা দেয়া হচ্ছে। নিরাপত্তাকর্মীর আশ্বাসে আশ্বস্ত হয়ে নেলি ও পার্শ্ববর্তী গ্রামের বাসিন্দারা পরের দিন, ১৮ ফেব্রুয়ারি যথারীতি কাজে যান। সকাল আনুমানিক সাড়ে ৮টার দিকে, হঠাৎ তিনদিক থেকে সশস্ত্র আততায়ীরা গ্রামগুলিকে ঘিরে ফেলে। গ্রামবাসীরা কপিলি নদীর দিকে পালাতে বাধ্য হয়। কিন্তু নদীতেও পরিকল্পিতভাবে নৌকা নিয়ে আক্রমণকারীরা অপেক্ষা করছিল। প্রায় ছয় ঘণ্টা ধরে ছুরি, কাটারি, কুঠার, শাবল, বর্শা, গোদা বন্দুক দিয়ে হত্যালীলা চালানো হয়। এছাড়া সমস্ত বাড়িঘর ও ধানের গোলায় আগুন ধরিয়ে দেওয়া হয়। যারা প্রাণে বেঁচে গিয়ে শরণার্থী শিবিরে জায়গা পেয়েছিলেন তারা অবস্থা নিয়ন্ত্রণের মধ্যে আসার পর অর্থাৎ ঘটনার ১৬ দিন পর স্বগৃহে ফিরে এসে দেখেন যে সেই ধানের গোলার আগুন তখনও জ্বলছে।[৪] তাদের অভিযোগ যে হামলার দু'দিন আগে কানাঘুষো খবর পেয়ে তারা নেলি থানায় গিয়ে পর্যাপ্ত নিরাপত্তার আবেদন করেছিলেন কিন্তু পুলিশ কোন পদক্ষেপ নেয় নি।


পরিশেষ
মৃত ব্যক্তিদের গণকবর দেওয়া হয়। তদন্তের পর প্রশাসন মৃতদের পরিবার পরিজনকে মাত্র ৫০০০ টাকা ক্ষতিপূরণ দেয়। পক্ষান্তরে পরের বছর দিল্লীর ১৯৮৪ শিখবিরোধী দাঙ্গার নিহতদের পরিবারকে ৭ লক্ষ টাকা ক্ষতিপূরণ দেওয়া হয়। এই গনহত্যার তদন্তে পুলিশ ছয়শ অষ্টাশিটি ফৌজদারি মামলা দায়ের করে। যার মধ্যে অধিকাংশেই তথ্যপ্রমাণের অভাবে পুলিশ চার্জশিট গঠন করতে পারে নি। কিন্তু অসম চুক্তি স্বাক্ষরিত হওয়ার পর অসম গণ পরিষদ পরবর্তী নির্বাচনে জিতে ক্ষমতা দখল করে এবং সবকটি মামলা বন্ধ করে দেয়।


এই গণহত্যার তদন্ত করতে কেন্দ্রীয় পর্যায়ে ত্রিভুবন প্রসাদ তিওয়ারির নেতৃত্বে একটি তদন্ত কমিশন গঠন করা হয়েছিল। কিন্তু সেই কমিশনের রিপরত স্পর্শকাতর বলে ২০১৮ অব্দি জনসমক্ষে উন্মুক্ত করা হয় নি। অসম গণ পরিষদ বা AGP [১১] গণহত্যার ব্যাপারে তথ্য লোকানোর দায়ে অভিযুক্ত। এমনকি এই গণহত্যার ব্যাপারে কোন শিক্ষামূলক গবেষণাকেও অসমে বাধাদান করা হয়।[১২] এরপরও 'সাদিন' অসমীয়া কাগজের সাংবাদিক এবং অনুসন্ধানী লেখক দিগন্ত শর্মা 'নেলি ১৯৮৩’ নামে একটি অনুসন্ধানমূলক প্রতিবেদন লেখেন। যেখানে তিনি প্রত্যক্ষদর্শীদের বর্ণনা অনুযায়ী ওইসব মর্মান্তিক ঘটনার বিবরণ লিপিবদ্ধ করেছেন।[১৩]


নেলি এবং পার্শ্ববর্তী অঞ্চল এখনও মুসলিম-অধ্যুষিত এলাকা।[১৪]


ইংল্যান্ড জাতীয় ফুটবল দল
উইকিপিডিয়া, মুক্ত বিশ্বকোষ থেকে


এই নিবন্ধটি পুরুষ দল সম্পর্কে। নারী দলের জন্য, ইংল্যান্ড জাতীয় নারী ফুটবল দল দেখুন।


ইংল্যান্ড জাতীয় ফুটবল দল (ইংরেজি: England national football team) হচ্ছে আন্তর্জাতিক ফুটবলে ইংল্যান্ডের প্রতিনিধিত্বকারী পুরুষদের জাতীয় দল, যার সকল কার্যক্রম ইংল্যান্ডের ফুটবলের সর্বোচ্চ নিয়ন্ত্রক সংস্থা দ্য ফুটবল অ্যাসোসিয়েশন দ্বারা নিয়ন্ত্রিত হয়। এই দলটি ১৯০৫ সাল হতে ফুটবলের সর্বোচ্চ সংস্থা ফিফার এবং ১৯৫৪ সাল হতে তাদের আঞ্চলিক সংস্থা উয়েফার সদস্য হিসেবে রয়েছে। ১৮৭২ সালের ৩০শে নভেম্বর তারিখে, ইংল্যান্ড প্রথমবারের মতো আন্তর্জাতিক খেলায় অংশগ্রহণ করেছে; স্কটল্যান্ডের পার্টিকে অনুষ্ঠিত ইংল্যান্ড এবং স্কটল্যান্ডের মধ্যকার উক্ত ম্যাচটি ০–০ গোলে ড্র হয়েছে।


৯০,০০০ ধারণক্ষমতাবিশিষ্ট ওয়েম্বলি স্টেডিয়ামে থ্রি লায়ন্স নামে পরিচিত এই দলটি তাদের সকল হোম ম্যাচ আয়োজন করে থাকে। এই দলের প্রধান কার্যালয় ইংল্যান্ডের রাজধানী লন্ডনের ওয়েম্বলি স্টেডিয়ামে অবস্থিত। বর্তমানে এই দলের ম্যানেজারের দায়িত্ব পালন করছেন গ্যারেথ সাউথগেট এবং অধিনায়কের দায়িত্ব পালন করছেন টটেনহ্যাম হটস্পারের আক্রমণভাগের খেলোয়াড় হ্যারি কেন।


ইংল্যান্ড ফিফা বিশ্বকাপের ইতিহাসের অন্যতম সফল দল, যারা এপর্যন্ত ১ বার (১৯৬৬) বিশ্বকাপ জয়লাভ করেছে; উক্ত ম্যাচে তারা পশ্চিম জার্মানিকে অতিরিক্ত সময়ে ৪–২ গোলের ব্যবধানে পরাজিত করেছে। অন্যদিকে, উয়েফা ইউরোপীয় চ্যাম্পিয়নশিপে ইংল্যান্ড এপর্যন্ত ১০ বার অংশগ্রহণ করেছে, যার মধ্যে সেরা সাফল্য হচ্ছে উয়েফা ইউরো ১৯৬৮ এবং উয়েফা ইউরো ১৯৯৬-এ তৃতীয় স্থান অর্জন করা। এছাড়াও, ২০১৯ উয়েফা নেশনস লীগে ইংল্যান্ড তৃতীয় স্থান অর্জন করেছে।


পিটার শিল্টন, ওয়েন রুনি, ডেভিড বেকহ্যাম, ববি চার্লটন এবং গ্যারি লিনেকারের মতো খেলোয়াড়গণ ইংল্যান্ডের জার্সি গায়ে মাঠ কাঁপিয়েছেন।


মাঠ
মূল নিবন্ধ: ওয়েম্বলি স্টেডিয়াম
প্রতিষ্ঠার প্রথম ৫০ বছর ধরে ইংল্যান্ড দেশের বিভিন্ন স্থানে হোম ম্যাচ খেলেছে। প্রথমদিকে তারা ক্রিকেট মাঠ ব্যবহার করত। পরবর্তীতে বিভিন্ন ফুটবল ক্লাবের স্টেডিয়ামে খেলা অনুষ্ঠিত হয়। ১৯২৪ সালে স্কটল্যান্ডের বিপক্ষে ইংল্যান্ড ওয়েম্বলিতে তাদের প্রথম ম্যাচ খেলে। পরবর্তী ২৭ বছর স্কটল্যান্ডের বিরুদ্ধে সকল খেলা ওয়েম্বলিতে অনুষ্ঠিত হয়। ১৯৫১ সালের মে মাসে আর্জেন্টিনা স্কটল্যান্ডের পর দ্বিতীয় জাতীয় দল হিসেবে ওয়েম্বলি স্টেডিয়ামে খেলে। ১৯৬০ সালের মধ্যে ইংল্যান্ডের প্রায় সব খেলাই ওয়েম্বলিতে অনুষ্ঠিত হয়। ১৯৬৬ সাল থেকে ১৯৯৫ সাল পর্যন্ত ইংল্যান্ড ওয়েম্বলি ছাড়া অন্য কোথাও তাদের হোম ম্যাচ খেলেনি।


ওয়েম্বলিতে ইংল্যান্ডের সর্বশেষ খেলা হল জার্মানির বিপক্ষে যা অনুষ্ঠিত হয়েছে ২০০০ সালের ৭ অক্টোবর তারিখে। উক্ত খেলায় ইংল্যান্ড ১–০ গোলে পরাজিত হয়। এরপর থেকে দলটি ১৪টি ভিন্ন স্টেডিয়ামে তাদের হোম ম্যাচ খেলেছে। এর মধ্যে ওল্ড ট্রাফোর্ড সবচেয়ে বেশিবার ব্যবহৃত হয়েছে। ২০০৭ সালে নতুন ওয়েম্বলি স্টেডিয়াম উদ্বোধন হওয়ার পর ইংল্যান্ড ২০৩৬ সাল পর্যন্ত সেখানেই তাদের হোম ম্যাচ খেলবে বলে দ্য ফুটবল অ্যাসোসিয়েশন সিদ্ধান্ত নিয়েছে; যার প্রধান কারণ হচ্ছে অর্থনৈতিক সমস্যা। দ্য ফুটবল অ্যাসোসিয়েশন পুরাতন ওয়েম্বলির মালিক নয় তবে নতুন ওয়েম্বলির মালিক। এটি তৈরি করতে দ্য ফুটবল অ্যাসোসিয়েশন অনেক অর্থ ধার করেছে। তাই ইংল্যান্ডের খেলা এই স্টেডিয়ামে আয়োজন করে এফএ তার উপার্জন বাড়াতে চায়।


নতুন ওয়েম্বলি স্টেডিয়ামে প্রথম ম্যাচ অনুষ্ঠিত হয় ২০০৭ সালের মার্চ মাসে। এতে ৫৫,৭০০ দর্শকের সামনে ইংল্যান্ডের অনূর্ধ্ব-২১ দল ইতালির অনূর্ধ্ব-২১ দলের মুখোমুখি হয়। খেলাটি ৩–৩ গোলে ড্র হয়, এতে ইংল্যান্ডের পক্ষে ডেভিড বেন্টলি প্রথম গোল করেন। অবশ্য ইতালীয় স্ট্রাইকার গিয়ামপাওলো পাজ্জিনি ২৯ সেকেন্ডে খেলার প্রথম গোল করেন এবং ৬৮ মিনিটে তিনি ওয়েম্বলির প্রথম হ্যাট্রিক সম্পন্ন করেন।[৩]


র‌্যাঙ্কিং
ফিফা বিশ্ব র‌্যাঙ্কিংয়ে, ২০১২ সালের আগস্ট মাসে প্রকাশিত র‌্যাঙ্কিংয়ে ইংল্যান্ড তাদের ইতিহাসে সর্বোচ্চ অবস্থান (৩য়) অর্জন করে এবং ১৯৯৬ সালের ফেব্রুয়ারি মাসে প্রকাশিত র‌্যাঙ্কিংয়ে তারা ২৭তম স্থান অধিকার করে, যা তাদের ইতিহাসে সর্বনিম্ন। অন্যদিকে, বিশ্ব ফুটবল এলো রেটিংয়ে ইংল্যান্ডের সর্বোচ্চ অবস্থান হচ্ছে ১ম (যা তারা ১৮৭২ সালে অর্জন করেছিল) এবং সর্বনিম্ন অবস্থান হচ্ছে ১৭। নিম্নে বর্তমানে ফিফা বিশ্ব র‌্যাঙ্কিং এবং বিশ্ব ফুটবল এলো রেটিংয়ে অবস্থান উল্লেখ করা হলো:


ফিফা বিশ্ব র‌্যাঙ্কিং




ঈ মুঙ্গু নগুভু ইয়েতু


উইকিপিডিয়া, মুক্ত বিশ্বকোষ থেকে


ঈ মুঙ্গু নগুভু ইয়েতু (সোয়াহিলি: Ee Mungu Nguvu Yetu; বাংলা: সকল সৃষ্টির ওহ ঈশ্বর) কেনিয়ার জাতীয় সঙ্গীত। এটি গানের কথা এবং সুর দিয়েছেন "গ্রাহাম হ্যসলোপ", "টমাস কালুমে", "পিটার কিবুকোসইয়া", "ওয়াশিংটন ওমোদি" এবং "জর্জ সেনোগা-জাকে"। একে ১৯৬৩ সালে অবলম্বন করা হয়েছিল।


ঈগল
উইকিপিডিয়া, মুক্ত বিশ্বকোষ থেকে


অন্য ব্যবহারের জন্য, ঈগল (দ্ব্যর্থতা নিরসন) দেখুন।


ঈগল একপ্রকার বৃহৎ আকার, শক্তিধর, দক্ষ শিকারি পাখি। ঈগল সাধারণত বনে বা ঘন জঙ্গলে বসবাস করে থাকে। বানর, ছোট জাতের পাখি, টিকটিকি, হাস-মুরগী খেয়ে জীবনধারণ করে থাকে। একটি পূর্ণবয়স্ক ঈগলের ওজন প্রায় ৩০ কেজি এবং লম্বায় প্রায় ৩০-৩৫ ইঞ্চি হয়ে থাকে। সবচেয়ে মজার ব্যাপার হলো একটি পূর্ণবয়স্ক সুস্থ ঈগল ১১,০০০ ফুট উপরে উঠতে পারে। শীতকালে এরা তুলনামুলক কম শীত এলাকা বা দেশে চলে যায়। এরা জনমানব এলাকার বাইরে এবং কমপক্ষে ১০০ ফুট উপরে বাসা তৈরি করে স্বামী-স্ত্রী উভয়ে একত্রে বসবাস করে প্রজনন ঘটায়।


তাদের জীবন রক্ষার জন্য বড় হাতিয়ার তাদের পায়ের নখ। নখগুলো এতই তীক্ষ্ণ যে নিমিষের মধ্যে শিকারকে ছিন্নভিন্ন করে দেয়। তবে এরা এখন বিলুপ্তির পথে। বাংলাদেশে এদের দেখা পাওয়া যায়না বললেই চলে। যদিও বাংলাদেশে একসময় সাদা বুকের সমুদ্র ঈগল (Haliacetus Leucogaster), কুড়া বা পলাশ মেছো ঈগল (Haliacetus leucoryphus), কুল্লে বা সাপখেকো ঝুঁটি ঈগল (Spilornis cheela) ছোটনখের ঈগল দেখা যেত কিন্তু অধুনা তারা বিলুপ্তির পথে।


এখনও পর্যন্ত জানতে পারা সবচেয়ে বড় জাতের ঈগল হল হাস্ট ঈগল। 1874 সালে জুলিয়াস ফন হাস্ট নিউজিল্যান্ডে এই জাতের ঈগলের প্রথম দেখা পান বলে তার নামানুসারে এই জাতের ঈগলের এই নামকরণ করা হয়। অবশ্য স্থানীয় মাওরি জতের মানুষের কাছে এরা আগে থেকেই সুপরিচিত ছিল। এদের ডানামেলা অবস্থায় প্রস্থ তিন মিটার পর্যন্ত হত, ওজন হত আঠারো থেকে কুড়ি কিলোগ্রাম। বর্তমানে এরা বিলুপ্ত।


বাজপাখি
উইকিপিডিয়া, মুক্ত বিশ্বকোষ থেকে
বাজপাখি হলো মাঝারী আকৃতির এক প্রকার শিকারী পাখি। একে ক্ষিপ্রতার প্রতীক মানা হয়।
চরিত্র
বাজপাখি মূলত তার তীক্ষ্ণদৃষ্টির জন্য খ্যাত। মেয়ে বাজপাখি পুরুষ বাজপাখির চেয়ে আকৃতিতে বড় হয়।


খাদ্যাভ্যাস
বাজপাখি সাধারণত নিজের থেকে ছোট আকৃতির জীবজন্তু যেমন মাছ, কাঠবিড়ালী, খরগোশ, ইঁদুর খেয়ে জীবনধারণ করে। এছাড়াও নিজের থেকে ছোটো আকৃতির পাখি যেমন পায়রা, ঘুঘু ইত্যাদি পাখিও এদের খাদ্যতালিকায় থাকে।


বাসস্থান
বাজপাখির সবচেয়ে বড় আবাসস্থল হলো মধ্য আমেরিকা। এছাড়াও এশিয়াতেও এদের দেখা মেলে। বাংলাদেশে পাখিটি এখন কালেভদ্রে দেখা মেলে।


তথ্যসূত্র
এই নিবন্ধটি অসম্পূর্ণ। আপনি চাইলে এটিকে সম্প্রসারিত করে উইকিপিডিয়াকে সাহায্য করতে পারেন।


শকুন
উইকিপিডিয়া, মুক্ত বিশ্বকোষ থেকে


শকুন (ইংরেজি: Vulture) এক প্রকার পাখি। এটি মৃত প্রাণীর মাংস খেয়ে থাকে। সাধারণত এরা অসুস্থ ও মৃতপ্রায় প্রাণীর চারিদিকে উড়তে থাকে এবং প্রাণীটির মরার জন্য অপেক্ষা করে। পাখিগুলো তীক্ষ্ণ দৃষ্টির অধিকারী শিকারি পাখিবিশেষ।


শকুনের গলা, ঘাড় ও মাথায় কোনো পালক থাকে না। প্রশস্ত ডানায় ভর করে আকাশে ওড়ে।[১] মহীরুহ বলে পরিচিত বট, পাকুড়, অশ্বত্থ, ডুমুর প্রভৃতি বিশালাকার গাছে সাধারণত লোকচক্ষুর অন্তরালে শকুন বাসা বাঁধে। সাধারণত গুহায়, গাছের কোটরে বা পর্বতের চূড়ায় ১-৩টি সাদা বা ফ্যাকাশে ডিম পাড়ে।


পরিসংখ্যান
সারা বিশ্বে প্রায় ১৮ প্রজাতির শকুন দেখা যায়, এর মধ্যে পশ্চিম গোলার্ধে ৭ প্রজাতির এবং পূর্ব গোলার্ধে (ইউরোপ, আফ্রিকা ও এশিয়া) ঈগলের সাথে সম্পর্কিত ১১ প্রজাতির শকুন দেখা যায়। দক্ষিণ এশিয়ার দেশ বাংলাদেশে প্রায় ৬ প্রজাতির শকুন রয়েছে, এর মধ্যে ৪ প্রজাতি স্থায়ী আর ২ প্রজাতি পরিযায়ী। শকুন বা বাংলা শকুন ছাড়াও এতে আছে রাজ শকুন, গ্রীফন শকুন বা ইউরেশীয় শকুন, হিমালয়ী শকুন, সরুঠোঁট শকুন, কালা শকুন ও ধলা শকুন। তবে শুধু গ্রীফন প্রজাতির শকুনই মাঝে মাঝে দেখা যায় (পরিপ্রেক্ষিত ২০১০)। এসব প্রজাতির শকুনই সারা বিশ্বে বিপন্ন। স্থায়ী প্রজাতির মধ্যে রাজ শকুন মহাবিপন্ন।[১] এটি ডিম থেকে বাচ্চা ফোটানোর জন্যে ঠোঁটে পাথরের টুকরো বহন করে ও ডিমের উপর নিক্ষেপ করে।


শকুনের গুরুত্ব
শকুনই একমাত্র প্রাণী, যা রোগাক্রান্ত মৃত প্রাণী খেয়ে হজম করতে পারে এবং অ্যানথ্রাক্স, যক্ষ্মা, খুরারোগের সংক্রমণ থেকে অবশিষ্ট জীবকুলকে রক্ষা করে। প্রসঙ্গত, অ্যানথ্রাক্স আক্রান্ত মৃতদেহ মাটিতে পুঁতে রাখলেও তা একশ বছর সংক্রমণক্ষম থাকে।
ওষুধের ক্ষতিকর প্রভাব
ইদানীং বিভিন্ন দেশে, গবাদি পশু চিকিৎসায় ব্যবহৃত 'ডাইক্লোফেনাক' নামের ব্যথানাশক ঔষধের প্রভাবে শকুন মারা যাচ্ছে। এ কারণে ডাইক্লোফেনাক ভারত, পাকিস্তান ও নেপালে নিষিদ্ধ ঘোষিত হয়েছে।[৩]


বাংলাদেশে ডাইক্লোফেনাকের যথেচ্ছ ব্যবহারের কারণে শকুন বিলুপ্তির মুখে। একই বিষক্রিয়া দেখা গেছে কিটোপ্রোফেনের বেলাতেও। বিশেষজ্ঞদের মতে, মৃত পশুর মাংস শকুনের কোনো ক্ষতি করে না; কিন্তু ডাইক্লোফেনাক দেওয়া হয়েছে, এমন মৃত পশুর মাংস খেলে কিডনি নষ্ট হয়ে ২-৩ দিনের মধ্যে শকুনের মৃত্যু ঘটে। এ কারণে গত তিন দশকে (২০১০) উপমহাদেশে ৭৫% শকুন মারা গেছে। ১৯৮০'র দশকে সার্কভুক্ত দেশে প্রায় ৪,০০,০০,০০০ শকুনের অস্তিত্ব ছিলো, অথচ এই সংখ্যা এখন কমে মাত্র ৪০,০০০-এ এসে দাঁড়িয়েছে।


২০০৩ খ্রিষ্টাব্দে যুক্তরাষ্ট্রের কলেজ অব ভেটেরিনারি মেডিসিন-এর গবেষক ড. লিন্ডসে ওক তাঁর এক গবেষণায় প্রমাণ করেন, পশু চিকিৎসায় ডাইক্লোফেনাকের ব্যবহারই শকুন বিলুপ্তির অন্যতম কারণ। ভারতে প্রতি বছর ৩০% শকুন মারা যাওয়ার কারণও ডাইক্লোফেনাক।[৪]


এই মানবসৃষ্ট কারণে বিলুপ্তির হাত থেকে বাঁচাতে পৃথিবীর অনেক দেশেই পশু-চিকিৎসায় ডাইক্লোফেনাক ও কিটোপ্রোফেনের পরিবর্তে সমান কার্যকর, অথচ শকুন-বান্ধব 'মেলোক্সিক্যাম' নামক ঔষধ ব্যবহৃত হয়ে থাকে।[৫]


আন্তর্জাতিক শকুন সচেতনতা দিবস
সারা বিশ্বে, শকুনকে বিলুপ্তির হাত থেকে বাঁচাতে প্রতি বছর সেপ্টেম্বর মাসের প্রথম শনিবার আন্তর্জাতিক শকুন সচেতনতা দিবস পালিত হয়ে থাকে।[৬]


চিল
উইকিপিডিয়া, মুক্ত বিশ্বকোষ থেকে
চিল শিকারী পাখি। এদের ডানাদুটি বেশ দীর্ঘ এবং পা দূর্বল ও খাটো। এদের দৃষ্টিশক্তি প্রখর। শিকার খোঁজে এরা আকাশে ডানা স্থির রেখে চক্রাকারে ঘুরপাক খায়। চিল সাধারণত মৃত প্রাণীদেহ খায়, তবে অনেক সময়ে এরা ক্ষুদ্র প্রাণীও শিকার করে থাকে।


এরা বাজ, ঈগল ও শিকরের সাথে মিলে অ্যাক্সিপিট্রিডাই গোত্রের সৃষ্টি করেছে।


ঈশ্বরবাদ
উইকিপিডিয়া, মুক্ত বিশ্বকোষ থেকে
ঈশ্বরবাদ বা যৌক্তিক একেশ্বরবাদ (ইংরেজি: Deism) হল একটি দার্শনিক অবস্থান যা ধর্মীয় জ্ঞানের উৎস হিসেবে ধর্মগ্রন্থের অবতরণ এবং ঐশ্বরিক প্রতিনিধিদের প্রত্যাখ্যান করে এবং একইসাথে এই সিদ্ধান্তে উপনীত হয় যে, প্রাকৃতিক জগৎকে পর্যবেক্ষণ করা এবং তার কার্যকারণ বিশ্লেষণই বিশ্বব্রহ্মাণ্ডের একক সৃষ্টিকর্তার অস্তিত্ব নির্ধারণের জন্য যথেষ্ট ।[১][২][৩][৪][৫] এটি এমন একটি বিশ্বাস যাতে বলা হয়, ঈশ্বর অবশ্যই আছেন কিন্তু তিনি মানুষকে কোনো কাজের নির্দেশ দেন না । ঈশ্বরবাদে আরও বলা হয় যে, মানুষের উচিত যুক্তি এবং কারণের উপর নির্ভর করা, পবিত্র ধর্মগ্রন্থভিত্তিক কোন ধর্মের উপর নয়। যারা ঈশ্বরবাদের অনুসরণ করে তাদের ঈশ্বরবাদী বলা হয়।


ঈশ্বরবাদীগণ বিশ্বাস করেন যে কোন এক শাশ্বত শক্তি বিশ্বকে সৃষ্টি করেছেন। তবে তারা বিশ্বাস করে না যে, বিশ্বের সৃষ্টি কোন আকস্মিক ঘটনার ফলে ঘটেছে । তারা সাধারণত অলৌকিকতার মত অতিপ্রাকৃত ঘটনাগুলোকে প্রত্যাখ্যান করে। যেমন ভূত, জিন, জাদু ইত্যাদি। তারা বিশ্বাস করে যে ঈশ্বর বিশ্ব পরিচালনায় প্রাকৃতিক নীতির ব্যবস্থা করে রেখেছেন এবং সেগুলোতে তিনি সরাসরি সম্পৃক্ত হন না । ঈশ্বরবাদীগণ কুরআন ও বাইবেলের মত ধন্যগ্রন্থগুলোকে ঈশ্বরের নয় বরং মানব রচিত বলে মনে করেন।


ইতিহাসের বিখ্যাত ঈশ্বরবাদীদের মধ্যে মার্কিন রাষ্ট্রপতি থমাস জেফারসন,[৬] মার্কিন রাজনৈতিক নেতা ও বিজ্ঞানী বেঞ্জামিন ফ্রাঙ্কলিন, বিখ্যাত ফরাসি বিজেতা নেপোলিয়ন,ফরাসি লেখক ও দার্শনিক ভলতেয়ার,[৬] ব্রিটিশ দার্শনিক টমাস পেইন, এবং অভিনেতা মার্লোন ব্র্যান্ডো অন্যতম।
ধ্রুপদী ঈশ্বরবাদের ইতিহাস
ঈশ্বরবাদের আবির্ভাবের ঐতিহাসিক পটভূমি
প্রাচীন সময় থেকে ঈশ্বরবাদী চিন্তাধারা বিদ্যমান ছিল। প্রাচীন গ্রিকদের মধ্যে হেরাক্লিটাস একটি প্রতীক ও যৌক্তিক রীতির ধারণা করেন এবং বলেন, "জ্ঞান, যা দ্বারা সকল বিষয়ে সকল কিছু চালিত হয়" তা "ইচ্ছাকৃত ও অনিচ্ছাকৃত উভয় ক্ষেত্রেই তা জিউস (ঈশ্বর)" বলে গণ্য হত। প্লাতোর বিবেচনায় ঈশ্বর হলেন স্থপতি। প্রাচীন গ্রিসের বাইরে অনেক সংস্কৃতিতে সম্মানের সহিত ঈশ্বরবাদ সম্পর্কিত কিছু মতবাদ রয়েছে। যাই হোক, "ঈশ্বরবাদ" শব্দ দিয়ে বর্তমানে যা বুঝানো হয় তা ১৭শ শতাব্দীতে ইউরোপে, বিশেষ করে ব্রিটেনে, প্রাকৃতিক ধর্মতত্ত্ব বা মুক্তচিন্তার আন্দোলন বুঝাতে ব্যবহৃত হত।[৭]


ঈশ্বরবাদের পূর্বসূচনা
বাইবেলের সমালোচনা বিষয়ক প্রারম্ভিক লেখনীতে, যেমন টমাস হবসের লেভিয়াথান ও স্পিনোজার থিওলজিকো-পলিটিকাল ট্রিটিজ, এবং অন্যান্য অল্প-পরিচিত লেখক, যেমন রিচার্ড সিমন, ও আইজাক লা পেইরেরের লেখনী সমালোচনামূলক ঈশ্বরবাদের উন্নয়নের ভিত শক্ত করেছে।


ঈশ্বরবাদের গুরুত্বপূর্ণ পূর্বসূচনা ছিল চারবারির প্রথম লর্ড এডওয়ার্ড হারবার্টের (মৃ. ১৬৪৮) লেখনী। তাকে "ইংরেজি ঈশ্বরবাদের জনক" বলা হয়, এবং তার বই দে ভেরিতেত (সত্যে, যা বহিঃপ্রকাশ, সম্ভাব্যতা, ও মিথ্যা থেকে ভিন্ন) (১৬২৪) ছিল ঈশ্বরবাদ সম্পর্কিত প্রথম প্রধান লেখনী।[৮][৯]


ধর্ম লোকে হারবার্ট পাঁচটি বিষয় বিশ্বাস করতেন[১০]


একজন প্রধান ঈশ্বর রয়েছেন।
তার উপাসনা করতে হবে।
ধর্ম ও ধার্মিকতা স্বর্গীয় উপাসনার প্রধান অংশ
আমাদেরকে আমাদের পাপের জন্য দুঃখিত হতে হবে এবং পাপের জন্য প্রায়শ্চিত্ত করতে হবে।
স্বর্গীয় ঈশ্বর ইহকালে ও পরকালে পুরস্কার ও শাস্তির বিধান করেন


ঈশ্বর
উইকিপিডিয়া, মুক্ত বিশ্বকোষ থেকে
(ঈশ্বরী থেকে পুনর্নির্দেশিত)
ঈশ্বর কথার আক্ষরিক অর্থ আরাধ্য। বিভিন্ন ধর্মে ঈশ্বরের সংজ্ঞা বিভিন্ন। আব্রাহামিয় ধর্ম (ইহুদি, খ্রীষ্টান, ইসলাম, জেহোবাস উইটনেস ইত্যাদি), অদ্বৈত, বিশিষ্টাদ্বৈত, বহুশ্বরবাদী ইত্যাদিদের মতে ঈশ্বর হলো জাগতিক ক্ষমতার সর্বোচ্চ অবস্থানে অবস্থানকারী কোনো অস্তিত্ব । অনেকের মতে, এই মহাবিশ্বের জীব ও জড় সমস্ত কিছুর সৃষ্টিকর্তা ও নিয়ন্ত্রক আছে বলে মনে করা হয় । এ অস্তিত্বে বিশ্বাসীগণ ঈশ্বরের উপাসনা করে, তাদেরকে আস্তিক বলা হয়। আর অনেকে এ ধারণাকে অস্বীকার করে, এদেরকে বলা হয় নাস্তিক। অনেকে ঈশ্বর আছে কি নেই তা সম্বন্ধে নিশ্চিত নয় (যেমন বৌদ্ধদের কিছু সম্প্রদায়)। এদের সংশয়বাদী বলে।


আস্তিক সমাজে , ঈশ্বরের ধারণা ধর্ম , ভাষা ও সংস্কৃতিভেদে নানারূপী। ভাষাভেদে একে ইংরেজি ভাষায় গড, এবং বাংলা ও সংস্কৃত ভাষায় ঈশ্বর ইত্যাদি শব্দ ব্যবহৃত হয়।


সর্বেশ্বরবাদ ও একেশ্বরবাদ হলো ঈশ্বরবাদের প্রধান দুটি শাখা । সর্বেশ্বরবাদে ক্ষমতার তারতম্য অনুযায়ী একাধিক ঈশ্বর বা অনেক সময় ঐশ্বরিক সমাজে বিশ্বাস করা হয় এবং প্রতিমা প্রতিকৃতি আকারে পরোক্ষভাবে এর উপাসনা করা হয় (যেমন প্রাচীন রোমান, গ্রীক, মিশরের ঈশ্বরসমৃহ) । উল্লেখ্য হিন্দুদের ক্ষেত্রে প্রতীমার মধ্যে এক কিন্তু নাম রূপ ভেদে ভিন্ন রূপে আপতিত ঈশ্বরকে আহ্বান করে পূজা করা হয়। আর শুধুমাত্র একজন সার্বভৌম ঈশ্বরের ধারণাকে বলা হয় একেশ্বরবাদ ।


বিভিন্ন ধর্মে ঈশ্বর
ইহুদী ধর্ম
খ্রিস্টান ধর্মে ঈশ্বরের নাম ইহুদি ধর্মের অনুরূপ। তারা ঈশ্বরকে ইয়াহওয়েহ/যিহোবা, এলোহিম বা আদোনাই নামে ডাকে। যারা এলোহিম নামে ঈশ্বরকে ডাকে তাদের এলোহীয়, যারা ইয়াহওয়েহ নামে ডাকে তাদের ইয়াহওয়েহীয় বলে ডাকা হয়। তবে, তারা খ্রিষ্টধর্মের মত ঈশ্বরের ত্রিত্ববাদে বিশ্বাসী নয়। হিব্রু ভাষায় ঈশ্বরের নাম যিহোবা বা এলোহিম হলেও আরবী ভাষী ইহুদিরা ঈশ্বরকে "আল্লাহ" নামে সম্বোধন করে থাকে। ইসলামের বিভিন্ন ইতিহাস গ্রন্থ ও সীরাত থেকে যার সত্যতা পাওয়া যায়। আরবী ভাষার বাইবেলে ঈশ্বরের সমার্থক হিসেবে কেবলমাত্র আল্লাহ শব্দটি ব্যবহার করা হয়, তবে সেটি সর্বনাম হিসেবে।
হিন্দু ধর্ম 
মূল নিবন্ধ: হিন্দুধর্মে ঈশ্বর
চিণ্ময়বাদ, অদ্বৈতবাদ,[১] সর্বেশ্বরময়বাদ, অদ্বৈতবাদ, আস্তিক্যবাদ – সকল প্রকার বিশ্বাসের সমাহার দেখা যায় হিন্দুধর্মে। তাই হিন্দুধর্মে ঈশ্বরধারণাটি অত্যন্ত সত‍্য। এই ধারণা মূলত নির্দিষ্ট কোনো ঐতিহ্য অথবা দর্শনের উপর ভিত্তিহীন। মূলত হিন্দুধর্মকে বৈদান্তিক ধর্ম বলে উল্লেখ করা হয়। তবে এধরনের বর্গীকরণ অতিসরলীকরণের নামান্তর।[২]


হিন্দুরা বিশ্বাস করেন যে মানুষের আত্মা শাশ্বত।[৩] অদ্বৈত বেদান্তের ন্যায় অদ্বৈতবাদী/সর্বেশ্বরময়বাদী দর্শন অনুসারে, আত্মা সর্বশেষে পরমাত্মা কৃষ্ণে বিলীন হয়। এই কারণেই এই দর্শন অদ্বৈতবাদ নামে পরিচিত।[৪] অদ্বৈত দর্শনের মতে, জীবনের উদ্দেশ্য হল আত্মা ও ব্রহ্মের অভিন্নতা অণুভব করা।[৫] উপনিষদে বলা হয়েছে, মানুষের পরমসত্ত্বা আত্মাকে যিনি ব্রহ্মের সঙ্গে অভিন্ন রূপে অনুভব করতে সক্ষম হন, তিনিই মোক্ষ বা মহামুক্তি লাভ করেন।[৩]উদ্ধৃতি ত্রুটি: <ref> ট্যাগের ক্ষেত্রে </ref> ট্যাগ যোগ করা হয়নি পরমসত্ত্বা রূপে ঈশ্বর হিন্দুধর্মে ঈশ্বর (প্রভু[৬]), ভগবান (সৃষ্টিকর্তা[৬]) বা পরমেশ্বর (সর্বোচ্চ প্রভু[৬]) নামে আখ্যাত।[৪] অবশ্য ঈশ্বর শব্দের একাধিক ব্যাখ্যা রয়েছে। মীমাংসাবাদীরা ঈশ্বরে অবিশ্বাস করেন; আবার অদ্বৈতবাদীরা কৃষ্ণ ও ব্রহ্মকে অভিন্ন মনে করেন।[৪] অধিকাংশ বৈষ্ণব ঐতিহ্যে তিনি বিষ্ণু। বৈষ্ণব শাস্ত্রগুলি তাকে কৃষ্ণ কেই স্বয়ং ভগবানের রূপে দর্শিয়েছে । আবার সাংখ্য দর্শন নাস্তিক্যবাদী মনোভাবাপন্ন ।[৭]


জৈন ধর্ম


বর্তমানে যে ধর্ম গুলো বিদ্দমান আছে সেগুলো একাশ্বরবার, বহুশ্বরবাদ আর অনাশ্বরবাদ। যারা ঈশ্বরে বিশ্বাসী তাঁদের মতে ঈশ্বর মানে হলো- জেনেরেটর, অপারেটর & ডিস্ট্রাক্টর (মানে কেউ একজন আপনাকে তার প্রয়োজনে তৈরি করলেন, পরিচালনা করলেন এবং প্রয়োজন শেষে ধ্বংস করে দিলেন)। তাঁদের মতে ঈশ্বর মানে হলো একটা বিংস বা পার্সন। তাঁদের কথায় প্রশ্ন আসতে পারে যদি ওনি একজন হন তার স্বরূপ কি হতে পারে? ওনা উত্তর দিবেন ওনি তাহার মত, ওনার কোনো শরিক নাই, ওনার কোনো তুলনা নাই। আবারো প্রশ্ন আসতে পারে ওনি যে একজন আপনি বা আপনারা বুঝলেন জানলে কিভাবে? এটা একটা ধারণা মাত্র আর ধারণা দিয়ে কখনো ধর্ম হয়না। এবার বহুশ্বরবাদ/সনাতনী মতবাদে ফেরা যাক- সনাতনী মতে ওদের ঈশ্বর ব্রাহ্মা। ওনি খুব আলৌকিক শক্তির অধিকারি ওনি যখন যা চান তাই করতে পারেন। আবার সনাতনী বেদ শাস্ত্রমতানুসারে ওনি মুক্ত পুরুষ নন। এখন আবারো প্রশ্ন আসতে পারে যেখানে ঈশ্বর নিজেই মুক্ত নন সেখানে তিনি আমাদের কিভাবে রক্ষা করবেন? কিভাবে? কেন? কিজন্য? পৃথিবীতে আসছেন সেটা জানা যেমন জরুরী তার চেয়ে আরও অধিক জরুরী এই দুঃখময় জগতসংসার থেকে মুক্ত হবেন কি করে


বৌদ্ধ ধর্ম
ঈশ্বর নেই এই হৃদয়ে সাম্রাজ্য বিস্তার করেছে বৌদ্ধধর্ম। সেটা বড় কথা নয়। থাকলে কতটুকু উপকারে আসতো আর্থমানবে? ফেরা যাক বৌদ্ধধর্মের ঈশ্বরে, বৌদ্ধ ত্রিপিটকের ব্রাহ্মাজাল সুত্র পাট করলে জানতে পারবেন এই বিশ্বব্রাহ্মাণ্ড পরিচালিত হয় পাঁচটা ইউনিভার্সাল রোলসের উপর ভিত্তি করে যার দ্বারা এই বিশ্বব্রাহ্মাণ্ড পরিচালিত হয়। যাকে বলে ইউনিভার্সালত্রুথ। আসুন এবার জানা যাক সেই পাঁচটা ইউনিভার্সাল রোলস কি? যার দ্বারা জগতের সবকিছু পরিচালিত হচ্ছে? ১ঃ চিত্ত নিয়ম। ২ঃ রীত নিয়ম ৩ঃ বীর্য নিয়ম। ৪ঃ ধর্ম নিয়ম। ৫ঃকর্ম নিয়ম। এগুলোই বৌদ্ধধর্মের ঈশ্বর। এই পাঁচটি ইউনিভার্সাল রোলস চক্রাকার নিয়মে চলে। অনেক বৌদ্ধ'রা বলে থাকনে সব কর্মফল আসলে ইহা ভুল বাকি চারটা নিয়ম বা রোলস বাদ দিয়ে কর্মফল একা কিছুই করতে পারেনা। তার মানে আমরা কি জানলাম ঈশ্বর নিরাকার, অপার সমুদ্র, তিনি তার মতন। তার কোনো রুপ আর লিঙ্গ নাই। ঈশ্বর= 0x0=0 তাই সরাসরি বৌদ্ধধর্ম ঈশ্বর অস্বীকার করে। যদি আপনি ঈশ্বরের অবিশ্বাস নাস্তিক আসে বলে মনে করে থাকেন তাহলে জেনে রাখুন বৌদ্ধমতবাদে ঈশ্বর এক কাল্পনিক চরিত্র বা অন্ধবিশ্বাস। বৌদ্ধধর্মে নাস্তিক কাকে বলে জানেন? ত্রিপিটকে বলছেঃ অন্ধবিশ্বাসীগণ নাস্তিক তারা পচাগন্ধ ন্যায়। মাংসভোজী গন নহে।


খ্রিস্ট ধর্ম
খ্রিস্টান ধর্মে ঈশ্বরের নাম ইহুদি ধর্মের অনুরূপ। তারা ঈশ্বরকে ইয়াহওয়েহ (Yahweh)/যিহোবা (Jehovah), এলোহিম (Elohim) বা আদোনাই (Adonai) নামে ডাকে। যারা এলোহিম নামে ঈশ্বরকে ডাকে তাদের এলোহীয় (Elohim), যারা ইয়াহওয়েহ নামে ডাকে তাদের ইয়াহওয়েহীয় (Yahwist) বলে ডাকা হয়। তবে, তারা তারা ইহুদিদের মত গোঁড়া একেশ্বরবাদী নয়, তারা ঈশ্বরের তিনটি সত্বায় বিশ্বাস করে, যাকে ত্রিত্ববাদ (Trinity) বলা হয়। এ মতবাদ অনুসারে, পিতা যিহোবা, পুত্র যীশু খ্রিষ্ট এবং পবিত্র আত্মা এই তিন সত্বা মিলেই ঈশ্বরের সত্বা গঠিত। যীশু খ্রিস্টকে ঈশ্বরের পুত্র বলা হলেও তাকে ঈশ্বরের মর্যাদা দেওয়া হয়। যীশুকে রিডিমার, ইমানুয়েল ইত্যাদি নামেও ডাকা হয়। আর পবিত্র আত্মাকে ডাকা হয় দেবদূত গাব্রিয়েল নামে।


ইসলাম ধর্ম
মূল নিবন্ধসমূহ: ইসলাম ধর্মে ঈশ্বর ও আল্লাহ
আল্লাহ্ (আরবি: الله‎‎) একটি আরবি শব্দ, ইসলাম ধর্মানুযায়ী যা দ্বারা বিশ্বজগতের একমাত্র স্রষ্টা, প্রতিপালক ও উপাস্যের নাম বোঝায়।


"আল্লাহ" শব্দটি প্রধানত মুসলমানরাই ব্যবহার করে থাকেন। "আল্লাহ্" নামটি ইসলাম ধর্মে বিশ্বজগতের সৃষ্টিকর্তার সাধারণভাবে বহুল-ব্যবহৃত নাম। এটি ছাড়াও কিছু মুসলিম তাকে আরো কিছু নামে সম্বোধন করে থাকে যেমন খোদা। তবে খোদা নামটি উৎপত্তিগতভাবে পারস্যের জরাথুস্ট্র ধর্মের ঈশ্বরকে ডাকতে ব্যবহৃত হয়।


তবে আরব খ্রিস্টানরাও প্রাচীনকাল থেকে "আল্লাহ" শব্দটি ব্যবহার করে আসছেন। বাহাই, মাল্টাবাসী, মিজরাহী ইহুদি এবং শিখ সম্প্রদায়ও "আল্লাহ" শব্দ ব্যবহার করে থাকেন।


মুসলমানদের ধর্মগ্রন্থ কুরআনে আল্লাহর ৮১টি নাম উল্লেখ আছে। আরও ১৮টি নামের উল্লেখ রয়েছে হাদীসগ্রন্থগুলোতে। নামগুলোর কয়েকটির অর্থ হল: একমাত্র উপাস্য, একক স্রষ্টা, অধিক ক্ষমাকারী, অতিদয়ালু, বিচারদিনের মালিক, রাজাধিরাজ, সর্বজ্ঞ, চিরঞ্জীব, প্রার্থনা শ্রবণকারী, অমুখাপেক্ষী প্রভৃতি।


আল্লাহর পরিচয় সম্পর্কে কুরআনে বলা হয়েছে,


"বলুন, তিনিই আল্লাহ, এক-অদ্বিতীয়। আল্লাহ্ হচ্ছেন অমূক্ষাপেক্ষী। তিনি কাউকে জন্ম দেননি এবং তাঁকেও জন্ম দেয়া হয়নি। এবং তাঁর সমতুল্য কেউ­ই নেই।"[কুরআন ১১২:১–৪]


কুরআনে আরও বলা হয়েছে,
"আল্লাহ্‌, তিনি ছাড়া কোনো (সত্য) উপাস্য নেই। তিনি চিরঞ্জীব, সর্বসত্তার ধারক। তাঁকে তন্দ্রাও স্পর্শ করতে পারে না, নিদ্রাও নয়। আকাশসমূহে যা রয়েছে ও পৃৃথিবীতে যা রয়েছে সবই তাঁর। কে আছে এমন, যে তাঁর অনুমতি ব্যতীত তাঁর কাছে সুপারিশ করবে? তাদের সামনে ও পেছনে যা কিছু আছে তা তিনি জানেন। আর যা তিনি ইচ্ছে করেন তা ছাড়া তাঁর জ্ঞানের কোনো কিছুই তারা আয়ত্ত করতে পারে না। তাঁর আসন আকাশসমূহ ও পৃৃথিবীকে পরিব্যাপ্ত করে আছে; আর এ দুটোর রক্ষণাবেক্ষণ তাঁর জন্য বোঝা হয় না। আর তিনি সুউচ্চ, সুমহান।"[কুরআন ২:২৫৫]


ইসলামী বিশ্বাস অনুসারে আল্লাহর কোনো গুণাবলীই সৃষ্টজীবের মত নয়। সৃষ্টজীব যেভাবে শোনে, আল্লাহ সেভাবে শোনেন না। সৃষ্টজীব যেভাবে দেখে, আল্লাহ সেভাবে দেখেন না। আল্লাহর গুণাবলীর ধরন মানুষের অজানা। কুরআনে বলা হয়েছে,
"...কোনো কিছুই তাঁর সদৃশ নয়, তিনি সর্বশ্রোতা, সর্বদ্ৰষ্টা।